नक्सासँगै के-के परिवर्तन गर्नुपर्छ ?
काठमाडौँ — सरकारको प्रस्तावमा संघीय संसद्ले संविधानको अनुसूची–३ मा रहेको निसान छापसम्बन्धी व्यवस्था संशोधन गरेपछि मात्र नेपालको नयाँ राजनीतिक तथा प्रशासनिक नक्सा औपचारिक रूपमा प्रचलनमा आउने छ । निसान छापमा नेपालको पुरानो नक्सा अंकित छ । संविधानमा रहेको निसान छापसम्बन्धी व्यवस्था संशोधन गर्न सरकारले शुक्रबार संघीय संसद्मा संशोधन प्रस्ताव पेस गरेको छ ।
संसद्का दुवै सभाको दुई तिहाइ बहुमतबाट संशोधन प्रस्ताव पारित गरी त्यसलाई राष्ट्रपतिले प्रमाणीकरण गरेपछि निसान छापमा नेपालको पुरानो नक्साका ठाउँमा नयाँ राखिनेछ ।

मन्त्रिपरिषद्को सोमबार बसेको बैठकले भूमि व्यवस्था, गरिबी निवारण तथा सहकारी मन्त्रालयको प्रस्तावमा लिम्पियाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा पारित गरेको थियो । मन्त्रालयले बुधबार नयाँ नक्सा सार्वजनिक गरिसकेको छ । सरकारले नयाँ नक्सासँगै भारतीय कब्जामा रहेका लिम्पियाधुरा, लिपुलेक र कालापानी क्षेत्र फिर्ता ल्याउन कूटनीतिक पहल सुरु गरेको छ ।

नयाँ नक्सासँगै प्रचलनमा रहेका धेरै कुरामा परिवर्तन गर्नुपर्ने जानकारी प्रधानमन्त्री तथा मन्त्रिपरिषद् कार्यालयका अधिकारीले दिएका छन् । ती अधिकारीका अनुसार सबैभन्दा पहिले निसान छाप भएका सबै संवैधानिक अंगसहित राज्यका सबै निकाय र मातहत कार्यालयका लेटरप्याड परिवर्तन गर्नुपर्ने हुन्छ । ‘राज्यका जुन जुन निकाय र कार्यालयका लेटरप्याडमा निसान छाप छन्, ती सबै परिवर्तन गरी नयाँ निसान छाप भएका लेटरप्याड प्रयोग गर्नुपर्छ,’ प्रधानमन्त्री तथा मन्त्रिपरिषद् कार्यालयका पूर्वसचिव शरदचन्द्र पौडेलले भने ।
उनका अनुसार सरकारी छाप र लोगोसमेत परिवर्तन गर्नुपर्ने छ । संविधान संशोधन हुनासाथ प्रधानमन्त्री तथा मन्त्रिपरिषद् कार्यालयले सबै मन्त्रालयलाई नयाँ लेटरप्याड प्रयोग गर्न सर्कुलर जारी गर्ने जानकारी स्रोतले दिएका छन् । सबै मन्त्रालयले तत्कालै आ–आफ्ना मातहतका सबै निकाय, कार्यालय, संस्थान, विकास समितिलगायतलाई लेटरप्याड, लोगो र छाप परिवर्तन गर्न सर्कुलर जारी गर्नेछन् ।

परराष्ट्र मन्त्रालयमार्फत संयुक्त राष्ट्रसंघस्थित नेपालको स्थायी नियोग, विदेशी मुलुकस्थित नेपाली दूतावास, महावाणिज्य दूतावास र अवैतनिक दूतावासमा नेपालको नयाँ नक्सा र नयाँ निसान छाप प्रयोग गर्न लगाइने छ । ती कूटनीतिक नियोगले विश्वभर नेपालको नयाँ नक्सालाई मान्यता दिई प्रचलनमा ल्याउनसमेत पहल गर्नेछन् ।

संविधान संशोधनसँगै संघीय संसद् र प्रदेश सभा सदस्यको लोगो, निजामती कर्मचारीको लोगोसमेत परिवर्तन गर्नुपर्नेछ । ती सबैमा नेपालको नक्सा अंकित निसान छाप प्रयोग गरिएकाले परिवर्तन गर्नुपर्ने जानकारी ती अधिकारीले दिए ।
प्रधानमन्त्री कार्यालयले प्रदेशसभा र प्रदेश सरकार, संवैधानिक परिषद्को सचिवालयले सबै संवैधानिक निकाय र संघीय मामिला मन्त्रालयले स्थानीय तहलाई नयाँ निसान छाप अंकित लेटरप्याड र लोगो प्रयोग गर्न सर्कुलर गर्नेछन् । राजपत्र, सरकारी सूचनासहित सबै सरकारी प्रकाशनमा अंकित हुने निसान छाप र लोगोसमेत परिवर्तन गर्नुपर्ने जानकारी ती अधिकारीले दिएका छन् ।

पूर्वसचिव पौडेल सरकारी निकायमात्र होइन नेपालको नक्सा प्रयोग गर्ने निजी तथा नेपालमा कार्यरत राष्ट्रिय तथा अन्तर्राष्ट्रिय गैरसरकारी संघसंस्थाहरू सबैले नयाँ नक्सा प्रचलनमा ल्याउनुपर्ने बताए । सरोकारवाला मन्त्रालय या निकायले निजी तथा गैरसरकारी संघसंस्थालाई नयाँ नक्सा प्रचलनमा ल्याउन निर्देशन दिन सक्ने उनले जनाए ।

अब सम्पूर्ण सरकारी दस्तावेज, कागजात तथा नेपालका विद्यालय र विश्वविद्यालयमा पठनपाठन गराइने पाठ्यपुस्तकमा समेत पुरानो नक्साका ठाउँमा नयाँ राख्न लगाउनुपर्ने धारणा सरकारी अधिकारीको छ । त्यसका लागि सरकारी दस्ताबेज र पाठ्यपुस्तक परिमार्जन गर्न लगाउन सकिने छ । छापिइसकेर विद्यार्थीको हातहातमा पुगिसकेका पाठ्यपुस्तक र सहयोगी सामग्रीमा रहेका नेपालको नक्सा तत्काल परिवर्तन गर्न नसकिए पनि सर्कुलर जारी गरी नयाँ नक्साका आधारमा पठनपाठन गर्न लगाउन सकिने सरकारी अधिकारी बताउँछन् ।
बजारमा बिक्रीवितरणमा रहेका र छापिने क्रममा रहेका पुस्तकमा समेत नेपालको नक्सा परिवर्तन गर्न लगाउनुपर्ने धारणा ती अधिकारीको छ । लिम्पियाधुरा, लिपुलेक र कालापानीसहितको नयाँ नक्साअनुसार नेपालको क्षेत्रफल कति हो त्यो पनि पाठ्यपुस्तकमा उल्लेख गर्नुपर्नेछ । हाल नेपालको कुल क्षेत्रफल १ लाख ४७ हजार १ सय ८१ वर्ग किमि पढाइँदै आएको छ ।

विभिन्न क्षेत्रमा रहेर मुलुकलाई महत्त्वपूर्ण योगदान पुर्‍याउने व्यक्तित्वहरूलाई बर्सेनि राष्ट्राध्यक्षबाट प्रदान गरिने मानपदवी र तक्मासमेत परिवर्तन गर्नुपर्नेछ । तिनमा पनि निसान छाप हुन्छ । राष्ट्र बैंकले प्रचलनमा ल्याउने कतिपय सिक्कामा समेत नेपालको नक्सा र निसान छाप हुने भएकाले तिनलाई समेत परिवर्तन गर्नुपर्ने जानकारी सरकारी अधिकारीले दिए ।

ती अधिकारीका अनुसार नेपाली बजारमा बिक्री हुने नेपालको नक्सा, टुरिस्ट गाइड बुक, विश्वको मानचित्र (ग्लोब) समेत सच्याउन लगाउनुपर्ने छ । परराष्ट्र मन्त्रालयको पहलमा नेपालको नयाँ नक्सालाई विश्वव्यापी मान्यता नपाएसम्म नेपालमा बिक्री हुने ग्लोबमा भने पनि नेपालको नयाँ नक्सा राख्न लगाउन सकिने छ ।

भूमि व्यवस्था मन्त्रालयका सचिव केदार न्यौपानेले संविधान संशोधन हुनासाथ सबै मन्त्रालयले आ–आफ्नो मातहतका निकाय र कार्यालयलाई मात्र नभई सरोकारवाला निजी क्षेत्र तथा गैरसरकारी संघसंस्थालाई समेत नयाँ नक्सा प्रचलनमा ल्याउने दायित्व पूरा गर्ने जानकारी दिए ।

उनले सबै पाठ्यसामग्री र पुस्तकमा शिक्षा मन्त्रालयले र बजारमा प्रयोग हुने नेपालको नक्सा र ग्लोबमा नया नक्सा प्रचलनमा ल्याउन नापी विभागले पहल गर्नुपर्ने बताए । ‘सबै मन्त्रालयले प्रत्यक्ष या अप्रत्यक्ष रूपमा आफ्नो मातहत र सरोकारमा रहने सबै निजी तथा गैरसरकारी संघसंस्थालाई नयाँ नक्सा, निसान छाप प्रचलनमा ल्याउन लगाउने छन्,’ उनले भने ।

नयाँ नक्सा राजपत्रमा प्रकाशित

भूमि व्यवस्था, सहकारी तथा गरिबी निवारण मन्त्रालयले लिम्पियाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा राजपत्रमा प्रकाशन गरेको छ ।

मन्त्रालयका सहसचिव एवं प्रवक्ता जनकराज जोशीले मन्त्रीस्तरीय निर्णय गरी शुक्रबार नयाँ नक्सा राजपत्रमा प्रकाशन गरिएको जानकारी दिए । उनका अनुसार नयाँ नक्सा छापिएको राजपत्र आइतबार सबै मन्त्रालय, निकाय र प्रदेश सरकार र स्थानीय तहसहित राज्यका सबै कार्यालयलाई पठाइने छ । ‘हाम्रो नयाँ नक्सा यो हो भनेर राज्यका सबै निकायलाई औपचारिक रूपमा जानकारी दिन राजपत्रमा प्रकाशन गरी वितरण गर्न लागिएको हो,’ उनले कान्तिपुरसँग भने ।

मन्त्रालय मातहतको नापी विभागले पहिलो चरणमा ३ हजार कपी नेपालको नयाँ नक्सा छापेर राज्यका सबै निकायलाई वितरण गर्ने भएको छ । विभागले नयाँ नक्साको छपाइ सुरु गरिसकेको छ । ती नक्सा आइतबारदेखि राष्ट्रपति कार्यालय, उपराष्ट्रपति कार्यालय, प्रधानमन्त्री कार्यालय, सबै संवैधानिक निकाय र मन्त्रालय तथा मातहतका कार्यालयमा राख्न पठाइने जानकारी मन्त्रालयका अधिकारीले दिएका छन् ।

ती अधिकारीका अनुसार सबै प्रदेश र स्थानीय तहसहित सरकारी कार्यालयलाई समेत नयाँ नक्सा उपलब्ध गराइने छ । लकडाउनका कारण नयाँ नक्साको हार्डकपी पठाउन गाह्रो भएमा मन्त्रालयको वेबसाइटमा रहेको नक्सा प्रिन्ट गरी कार्यालयमा राख्न सबै निकायलाई आग्रह गरिएको जानकारीसमेत मन्त्रालयका अधिकारीले दिएका छन् । 

कालापानीमा भारतले बढायो हवाई गस्ती
दार्चुला — नेपालले व्यास क्षेत्रमा सशस्त्र प्रहरीको बीओपी राखेपछि भारतले कालापानी क्षेत्रमा हवाई गस्ती बढाएको छ । पछिल्लो समय भारतले कालापानीलगायतका क्षेत्रमा दिनमा एक दर्जन पटकभन्दा बढी हवाई गस्ती गर्दै आएको छ ।
भारतले यसअघि कालापानीलगायत क्षेत्रमा हेलिकप्टरबाट दिनमा एक/दुई पटक उडान गर्ने गरेको थियो । ‘व्यासमा सुरक्षाकर्मीको उपस्थिति भएपछि दिनहुँ १२/१५ पटक हेलिकप्टर आकाशमा आइरहन्छ,’ स्थानीय धनसिंह धामीले भने । भारतले वैशाख तेस्रो साताबाट माथिल्लो क्षेत्रमा हेलिकप्टर उडान बढाएको उनले जानकारी दिए ।

धामीका अनुसार भारतले हरेक वर्ष यो समय कालापानीलगायत उत्तरपश्चिम क्षेत्रमा हवाई उडान गर्ने गर्छ । ‘व्यास (भारततर्फ) क्षेत्रमा मानिस बसाइँ सर्ने भएकाले खाद्यान्नलगायत सामान भारतले हेलिकप्टरबाटै ढुवानी गर्छ,’ उनले भने, ‘तर यो वर्ष गस्ती पनि भएकाले धेरै उडान भइरहेको छ ।’

पहिले बाटोको समस्या हुँदा हेलिकप्टरबाटै मानिसलाई माथि पुर्‍याउने गरिएको थियो । बाटो बनेपछि भने गत वर्षबाट भारततिरका नागरिक पैदल माथिल्लो क्षेत्र जाने गरेका छन् ।
भारतले अहिले धार्चुलाबाट भन्दा पिथौरागढलगायत क्षेत्रबाट हवाई उडान बढी गरिरहेको छ । यसअघि भारतले धार्चुलाबाटै व्यास क्षेत्रमा सबै किसिमको उडान भथ्र्यो । यो वर्ष दिल्लीबाट पनि हेलिकप्टर कालापानी क्षेत्रमा आइरहेको भारतीयलाई उद्धृत गर्दै स्थानीयले बताएका छन् ।

स्थानीयका अनुसार निर्माणका मेसिन र बढी मात्रामा हातहतियार लैजानुपरे माथिबाटै सिधै हेलिकप्टर नेपाली भूभाग गुन्जीमा अवतरण हुन्थ्यो । भारतले उक्त क्षेत्रको सबैभन्दा ठूलो हेलिप्याड गुन्जीमै बनाएको छ । त्यहाँबाट कालापानीलगायत अन्य भारतीय सुरक्षा पोस्टमा सामान ढुवानी हुने गरेको छ ।

भारतले व्यासतर्फको क्षेत्रमा सुरक्षाकर्मीको संख्या पनि बढाएको छ । पिथौरागढबाट सिधै हेलिकप्टरमार्फत सुरक्षाकर्मी कालापानी क्षेत्रमा पठाएको उक्त क्षेत्रमा काम गर्ने नेपालीलाई उद्धृत गर्दै स्थानीय दलजित कुँवरले बताए । भारतले गुन्जीदेखि कालापानी र लिपुलेकसम्म भारत–तिब्बत पुलिस (आईटीबीपी), भारतीय सेना, सीमा सुरक्षा बललगायत ६ वटा सुरक्षा अंग राखेको छ ।
चीनसितको रणनीतिक क्षेत्र भएकाले भारतले ती ठाउँहरूमा विभिन्न सुरक्षा निकायका क्याम्प राखेको छ । सबै सुरक्षा निकायका करिब १० हजार जनशक्ति तैनाथ रहेको स्थानीय बताउँछन् । नेपाली सुरक्षा अधिकारीले कालापानी क्षेत्रमा भारतले सुरक्षाकर्मी बढाएको खबर प्राप्त भए पनि के कति संख्यामा थपेको बारे यकिन नभएको बताए ।

पछिल्लो समय भारतले व्यास गाउँपालिका–२ दुम्लिङपारि गर्वाधारदेखि लामरी, छियालेकलगायत क्षेत्रमा सुरक्षाकर्मीको संख्या थपेको स्थानीय स्रोतले जानकारी दिएको छ । स्रोतका अनुसार अहिले भारतले नेपालतर्फको सीमा क्षेत्रमा पैदल गस्ती पनि बढाएको छ । सीमा क्षेत्रको गस्तीमा ५/७ जना आउने ठाउँमा १०/१२ जना तथा दिनमा दुई पटक गर्ने ठाउँमा ४/५ पटक आउने गरेका छन् ।

भारतले पिथौरागढदेखि धार्चुला, छियालेक, गुन्जी तथा कालापानी क्षेत्रमा सुरक्षाकर्मीको ठूलो दस्ता राख्दै आएको छ । स्थानीयका अनुसार भारत–चीनको युद्धपछि भारतले पिथौरागढदेखि माथिल्लो क्षेत्रलाई सुरक्षा निगरानीमा राख्न ठूलो संख्यामा सैनिक क्याम्प राखेको छ ।
नेपाली सेनाले दार्चुला–व्यास घोडेटो बनाउन सुरु गरेको छ । सेनाले व्यास गाउँपालिका–२ को घाटीबगडदेखि वडा नं. १ मा पर्ने मौर्‍याभिटासम्मको घोडेटो निर्माण थालेको हो ।

करिब ४ सय ५० मिटर क्षेत्रमा २.६ मिटर चौडाइको नयाँ बाटो निर्माण र केही ठाउँमा पुरानो बाटो मर्मत गरिने सेनाले जनाएको छ । त्यसका लागि सेनानीको नेतृत्वमा इन्जिनियरसहितको प्राविधिक टोली व्यास–२ स्थित थिमा पुगेको छ । प्राविधिक जनशक्ति र केही निर्माण सामग्री बिहीबार र शुक्रबार थिमामा हेलिकप्टरमार्फत पुर्‍याइएको हो । प्राविधिकहरूले निर्माण स्थल हेरेपछि अन्य निर्माण सामग्री ढुवानी गरिने गुल्मपति श्यामराज थापाले बताए । ‘थिमा नै बसेर सेनाले बाटो मर्मत गर्छ,’ उनले भने ।

गत भदौमा मौर्‍याभीरमा ठूलो चट्टान खसेपछि व्यास जाने बाटो बन्द भएको थियो । घाटीबगडदेखि माथिल्लो क्षेत्रमा पहिरो गएको छ । उक्त घोडेटो बाटोको सबैभन्दा बढी समस्या यही क्षेत्रमा हो । बाटो नहुँदा व्यास गाउँपालिका–१ छाङरु र तिंकर गाउँका बासिन्दा भारतीय बाटो प्रयोग गरी सदरमुकामबाट गाउँ फर्केका छन् । व्यास गाउँपालिका–२ का वडाध्यक्ष धिरेन्द्रसिंह बुढाथोकीले व्यासको घोडेटो बाटो दुम्लिङदेखि विभिन्न ठाउँमा भत्केको बताए । ‘तम्बाकुदेखि दोपखे खण्डमा धेरै अप्ठ्यारो हुनाले मानिस हिँड्नै सक्दैनन्,’ उनले भने ।

दुम्लिङदेखि घाटीबगडसम्म व्यास गाउँपालिकाले बाटो मर्मत र निर्माण पनि चालु नै राखेको वडाध्यक्ष बुढाथोकीले बताए । मौर्‍याभीरमा विस्फोटक पदार्थ प्रयोग नगराएसम्म बाटो खोल्न सम्भव नभएकोले सेनामार्फत बाटो निर्माण भइरहेको हो । असार मसान्तभित्र बाटो खोलिसक्ने सेनाले जनाएको छ । त्यसपछि नेपाली भूमि भएर व्यास जान सकिन्छ ।

द्वन्द्वकाल अघिसम्म नेपालकै बाटो भएर आवतजावत गर्न मिल्थ्यो । तर त्यसयता बाटो मर्मत हुन सकेको थिएन । भारतले महाकाली किनारै किनार लिपुलेक सडक निर्माण गरेकाले व्यासको घोडेटो भत्केको स्थानीयको भनाइ छ । मन्त्रिपरिषद्ले गत वैशाख १४ मा महाकाली लोकमार्गको दार्चुला–तिंकर सडक खण्डमध्ये घाटीबगड माथिको ८७ किलोमिटर सडक खण्ड नेपाली सेनामार्फत निर्माण गराउने निर्णय गरेको छ । आर्थिक वर्ष २०६५/०६६ मा निर्माण सुरु गरिएको १३४ किलोमिटर लामो दार्चुला–तिंकर सडकमा हालसम्म ४० किलोमिटर मात्रै ट्रयाक खुलाइएको छ । सेनाले पहिलो चरणमा घोडेटो र दोस्रो चरणमा मोटर बाटो निर्माण गर्न लागेको हो ।

निसान छाप फेर्न संविधान संशोधन प्रस्ताव दर्ता
 
काठमाडौँ — सरकारले लिम्पियाधुरा, कालापानी र लिपुलेक क्षेत्र समेटिएको राजनीतिक तथा प्रशासनिक नक्सासहितको निसान छाप परिवर्तन गर्न संसद्मा संविधान संशोधन प्रस्ताव दर्ता गराएको छ ।

सरकारले बुधबार नयाँ नक्सा जारी गरेपछि शुक्रबार बसेको मन्त्रिपरिषद् बैठकले संविधान संशोधनको प्रस्ताव संसद्मा दर्ता गराउने निर्णय गरेको थियो । मन्त्रिपरिषद्को निर्णयअनुसार कानुन, न्याय तथा संसदीय मामिलामन्त्री शिवमाया तम्बाहाङ्फेले शुक्रबार संसद् सचिवालयमा संविधान संशोधन विधेयक दर्ता गराएकी हुन् । २०७२ मा बनेको संविधान दोस्रो पटक संशोधन हुन लागेको हो ।

संविधानको अनुसूची–३ मा निसान छापसम्बन्धी व्यवस्था छ । संविधान संशोधन विधेयक पारित भएपछि उक्त निसान छापमा कालापानी, लिपुलेक र लिम्पियाधुरा समेटिएको नक्सा समावेश गरिनेछ । ‘सरकारले हालै नेपालको अद्यावधिक राजनीतिक तथा प्रशासनिक नक्सा स्वीकृत गरी वास्तविक सीमाअनुसारको नक्सा प्रकाशन गरेको हुनाले संविधानको अनुसूची–३ को निसान छापभित्र अंकित नेपालको नक्सालाई वास्तविक सीमाअनुरूप मिलाउन आवश्यक भएकाले अनुसूची–३ मा संशोधन गर्ने प्रयोजनका लागि संशोधन विधेयक पेस गरिएको छ,’ विधेयकको उद्देश्यमा भनिएको छ ।

प्रधानमन्त्री केपी शर्मा ओलीले मंगलबार प्रतिनिधिसभालाई सम्बोधन गर्नेक्रममा निसान छाप परिवर्तनका लागि संविधान संशोधन प्रस्ताव पेस गर्ने जानकारी दिएका थिए । विधेयकमा पुरानो निसान छाप र प्रस्तावित निसानको ढाँचा राखिएको छ । उक्त विधेयक प्रतिनिधिसभामा पेस हुनेछ ।

नेपालको कालापानी, लिपुलेक र लिम्पियाधुरालाई आफ्नो भूभागमा पारेर गत कात्तिकमा नक्सा सार्वजनिक गरेको भारतले लिम्पियाधुरा हुँदै बनाएको सडक वैशाख अन्तिम साता उद्घाटन गरेपछि सीमा विवाद चर्किएको थियो । नक्सा जारी गरेपछि नेपालले वार्ताका लागि गरेको प्रस्तावलाई भारतले बेवास्ता गरेको थियो । यही पृष्ठभूमिमा सरकारले आफ्नो वास्तविक नक्सा सार्वजनिक गरेर संविधान संशोधन गर्न लागेको हो ।

संसद् सचिवालयका अनुसार विधेयक शुक्रबारै सांसदहरूलाई वितरण सुरु भइसकेको छ । आगामी १३ गते बस्ने प्रतिनिधिसभाको बैठकमा कानुनमन्त्री तुम्बाहाङ्फेले सैद्धान्तिक छलफलका लागि विधेयक पेस गर्नेछिन् । संविधानको धारा २७४ मा उल्लेख भएको संविधान संशोधनसम्बन्धी प्रावधानअनुसार प्रतिनिधिसभामा पेस गरेपछि विधेयक जनताका लागि सार्वजनिक रूपमा प्रकाशन गर्नुपर्नेछ । संविधानको कुन–कुन विषय संशोधन गरिँदै छ, त्यसको जानकारी जनतालाई दिनुपर्ने हुन्छ । यस्तो सूचना संसद्मा विधेयक पेस गरेको ३० दिनभित्र सार्वजनिक गरिसक्नुपर्नेछ । सामान्यतया यस्तो सूचना पत्रपत्रिकामा प्रकाशित गर्ने चलन रहेको सचिवालयले जनाएको छ ।

विधेयकका प्रावधानमा सांसदहरूले संशोधन प्रस्ताव राख्न पाउने छन् । सचिवालयका अनुसार संविधान संशोधन विधेयक संसद्को विषयगत समितिमा सम्भवत: पठाइँदैन । ‘यसअघि संविधान संशोधन गर्दा पनि विषयगत समितिमा पठाइएको इतिहास छैन,’ सचिवालयका प्रवक्ता रोजनाथ पाण्डेले भने । सैद्धान्तिक छलफलपछि संशोधन प्रस्ताव राख्न चाहनेका लागि ७२ घण्टाको समय दिइनेछ । संशोधन प्राप्त भएमा त्यसमाथि पनि छलफल हुन्छ ।

संविधान संशोधनका लागि दुई तिहाइ बहुमत आवश्यक हुन्छ । मत विभाजनका आधारमा प्रस्ताव पारित गरिनेछ । सचिवालयका अनुसार छिटोछिटो गर्ने हो भने पनि कम्तीमा तीनवटा बैठक आवश्यक हुन्छ । प्रतिनिधिसभाले पारित गरेपछि विधेयक राष्ट्रिय सभामा पठाइन्छ । राष्ट्रिय सभाले पनि सोही प्रक्रिया अपनाएर पारित गरेपछि सन्देशसहित प्रतिनिधिसभामा पठाउनुपर्नेछ । त्यसपछि विधेयकलाई सभामुखले प्रमाणित गरेर प्रमाणीकरणका लागि राष्ट्रपतिसमक्ष पेस हुन्छ । राष्ट्रपतिले प्रमाणीकरण गरेपछि संविधान संशोधन प्रक्रिया पूरा हुन्छ ।

प्रतिनिधिसभामा हाल २ सय ७१ जना सांसद छन् । संविधानअनुसार तत्काल कायम रहेको सांसद संख्याको दुई तिहाइ बहुमतले संविधान संशोधन हुन्छ । त्यसका लागि १ सय ८० जना सांसद आवश्यक पर्छ । सभामुख अग्निप्रसाद सापकोटाबाहेक ‘सूय चिह्न लिएर जितेका स्वतन्त्र’ समेत नेकपाका १ सय ७४ जना सांसद छन् । कांग्रेसका २ जना निलम्बितबाहेक प्रतिनिधिसभामा ६१ जना सांसद छन् । त्यस्तै नेपाल मजदुर किसान पार्टी, राष्ट्रिय जनमोर्चा र राष्ट्रिय प्रजातन्त्र पार्टीका एक–एक जना सांसद स्वतन्त्र हैसियतमा छन् । राष्ट्रिय सभामा नेकपा एक्लैको दुई तिहाइ छ ।

कांग्रेस सकारात्मक

अनुसूचीमा नयाँ नक्सा समावेश गराएर निसान छाप परिवर्तन गर्ने सम्बन्धमा संसद्मा दर्ता भएको संविधान संशोधन विधेयकलाई प्रमुख प्रतिपक्षी दल कांग्रेसले सकारात्मक रूपमा लिएको छ । कांग्रेस संसदीय दलका प्रमुख सचेतक बालकृष्ण खाँणले संशोधन प्रस्तावको विषयमा आफ्नो पार्टी सकारात्मक रहेको बताए । ‘सरकारसँग संसद्मा दुई तिहाइ बहुमत नभएको अवस्थामा हामीसँग छलफल गरेर संशोधन प्रस्ताव ल्याएको होइन, हामीलाई औपचारिक जानकारी पनि गराइएको छैन,’ उनले भने, ‘तर पनि संशोधन प्रस्तावमा सकारात्मक छौं ।’

नक्सा परिवर्तनमा आफूहरूको समर्थन रहेकाले निसान छाप परिवर्तनका लागि फरक धारणा नहुने उनले बताए । संसद्मा संविधान संशोधनका अन्य विषय पनि उठ्दै आएको प्रसंग जोड्दै उनले भने, ‘त्यसमा पनि सरकारले ख्याल गर्नुपर्छ ।’ खासगरी मधेस र जनजातिका विषयमा उठेका सन्दर्भमा सरकारले समाधानको उपाय खोज्नुपर्ने धारणा उनले राखे ।

प्याकेजमा संशोधन उपयुक्त : समाजवादी–राजपा

समाजवादीका नेता उपेन्द्र यादवले संविधान संशोधन प्याकेजमा गर्नुपर्ने बताए । आफू संविधान संशोधनकै पक्षमा रहेको भन्दै उनले अहिले सरकारले ल्याएको प्रस्तावको विषयमा सत्तापक्षले छलफल नगरेको बताए । उनले आफूहरूले उठाउँदै आएको संविधान संशोधनका मुद्दालाई पनि संशोधनमार्फत टुंग्याउनुपर्ने बताए । ‘हामी राष्ट्रियताकै पक्षमा सरकारलाई सहयोग गरिरहेका छौं,’ यादवले भने, ‘सरकार एकलौटी र स्वेच्छाचारी ढंगले अघि बढ्न खोजेको देखिन्छ ।’ उनले निसान छापमा परिवर्तन गर्न ल्याइएको प्रस्तावमा भने छलफलपछि धारणा बनाउने बताए । उनले आफूहरूले जनताको अधिकारको पक्षमा संसद्मा उठाएका आवाजलाई सरकारले नसुनेको भन्दै मधेसले अहिलेको संविधानलाई पूर्ण रूपमा नस्विकारेको बताए ।

राजपा पृष्ठभूमिका समाजवादीका अर्का नेता महेन्द्रराय यादवले भने संविधान संशोधनको विषय पार्टीका छलफल हुने बताए । ‘सरकारले प्रस्ताव ल्याएको छ,’ उनले भने, ‘अब पार्टीका छलफल गरेर निर्णय गर्छौं ।’ तत्कालीन राजपा र संघीय समाजवादीले संसद्मा संविधान संशोधनको माग गर्दै आएका छन् । 


अन्तर्राष्ट्रिय सम्बन्धका ज्ञाता भन्छन् : द्विदेशीय मामिलामा चीनलाई नतानौं
काठमाडौँ — भारतीय अतिक्रमणमा परेको लिम्पियाधुरा क्षेत्रको विवाद सुल्झाउने क्रममा चीनलाई जबरजस्ती जोड्नुको कुनै अर्थ नरहने कूटनीति एवं अन्तर्राष्ट्रिय सम्बन्धका ज्ञाताहरुले बताएका छन् । उनीहरुले यो द्विपक्षीय मामिलालाई तत्काल अन्तर्राष्ट्रियकरण गर्नु नहुने राय पनि दिएका छन् ।

सुगौली सन्धिले निर्धारण गरिदिएको भारतसँगको पश्चिमोत्तरको सीमावर्ती भूभाग निर्धारण गर्ने प्रमाण र आधारहरु नेपालसँग प्रशस्तै रहेको अवस्थामा अरू उपाय वा विकल्पहरुका बारेमा अहिले बहस गर्नुभन्दा तत्कालै वार्ताको पहल थाल्नुपर्ने विज्ञहरुले बताएका छन् । ‘सन् १८१६ को सुगौली सन्धिअनुसारको व्यवस्थामा कालीनदीको मुहान मानिएको लिम्पियाधुरा हाम्रो सिमानाको सुरुवात थियो । लामो कालखण्डपछि मात्रै यो भूभाग हाम्रो राजनीतिक तथा प्रशासनिक नक्सामा समेटिएको छ । यो एउटा स्वाभाविक प्रक्रियाको निर्णय हो, जसलाई भारतले मात्रै विवादास्पद बनाइरहेको छ,’ अन्तर्राष्ट्रिय मामिलाका जानकार प्राध्यापक ध्रुवकुमारले कान्तिपुरसँग भने ।

उनले नेपालको नयाँ राजनीतिक र प्रशासनिक नक्सा बाहिर आएपछि विभिन्न पक्षले कहिले चीनलाई देखाएर र कहिले अरू शक्तिलाई औंल्याएर ‘उत्प्रेरित गर्नु–गराउनु’ को अर्थ नरहेको बताए । ‘एउटा कुरा के निश्चित छ भने नेपाल–भारत द्विपक्षीय विषय भन्दै चीनले सुरुमै त्रिदेशीय संवादको कुरामा सहमति जनाउन सक्ने देख्तिनँ । भारत पनि त्रिदेशीय संवादमा बस्न तयार भइहाल्ने छैन,’ ध्रुवकुमारले भने ।

पूर्व परराष्ट्रसचिव एवं संयुक्त राष्ट्रसंघका लागि पूर्व स्थायी प्रतिनिधि ज्ञानचन्द्र आचार्यले ‘अहिलेसम्म भएका नेपाल–भारत द्विपक्षीय वार्ताहरुमा सुस्ता र कालापानीलाई विवादित भनेर यी मामिलालाई सहमतिमै थाती राखिएको’ उल्लेख गरे । ‘अब यसलाई सुल्झाउन कूटनीतिक तहको संवादमा जानैपर्छ,’ उनले सुझाव दिए, ‘महत्त्वपूर्ण कुरा भनेको वार्ता हुनुपर्छ । नियमित कूटनीतिक वार्ताकै उपाय मात्रै हामीसँग छ ।’

यस्तो मुद्दामा एकअर्का पक्षले आ–आफ्नो अडान र धारणा राखिरहेको हुने भए पनि यसैमा अल्झेर बस्न नहुने आचार्यको भनाइ छ । ‘नेपालको नक्सा प्रकाशनमा कार्टियोग्राफिक म्यानुपुलेसनको कुरा आज भारतीयले भनिरहेका छन्, हिजोसम्म हामीले भारतीयलाई यही कुरा भन्दै आएका थियौं । यो त चलिरहन्छ । यसो भनेन भने आफ्नो दाबी छाडिएको भन्ने बुझ्नुपर्ने हुन्छ,’ उनले भने, ‘मुख्य कुरा अब संवाद हुनुपर्छ, यसरी पब्लिकमा प्रश्नोत्तर गरेर कहीं पुगिँदैन । बंगलादेश, श्रीलंकासँग लामो समय संवाद गरेरै भारतले सीमावर्ती भूभागका र अन्य समस्या सुल्झाएको छ ।’

यो अवस्थामा भारतविरुद्ध अन्तर्राष्ट्रिय अदालत जाने वा यो मामिलालाई अन्तर्राष्ट्रियकरण गर्ने कुरा गरिरहनुको पनि अहिले अर्थ नहुने आचार्यले बताए । ‘द्विपक्षीय रूपमा कुरा नमिलेपछि र संवादहीन अवस्थामा मात्रै अर्को बाटो रोज्ने हो,’ उनले थपे, ‘म अहिले चीनसहित त्रिदेशीय संवादको अवस्था देख्दिनँ । पहिला संवाद भारतसँग हुनुपर्छ, अनि मात्रै अरूतिर हो । नेपाल–भारत सहमतिको कुरामा चीनले यो अलि नमिल्दो छ भन्यो भने मात्रै त्रिदेशीय वा अर्को पाटोमा कुरा हुन सक्छ, नत्र भने यो विशुद्ध द्विदेशीय कुरा हो ।’

त्रिभुवन विश्वविद्यालयका अन्तर्राष्ट्रिय सम्बन्ध विषयका अध्येता प्राध्यापक खड्क केसीका बुझाइमा ‘एउटा सार्वभौम र स्वतन्त्र मुलुकले आफ्नो राजनीतिक–प्रशासनिक नक्सा निकाल्ने क्रममा’ कुनै दोस्रो मुलुकलाई बीचमा ल्याइरहनुको अर्थ रहन्न । ‘नेपालले आफ्नै भूमिभित्र १९ किलोमिटर सडक छिमेकी भारतले बनाइसकेको अतिक्रमणको पृष्ठभूमिमा आफ्नो नयाँ नक्सा निकाल्नुपरेको हो भन्ने मलाई लाग्छ,’ केसीले भने, ‘यसकारण सुरुमा यो द्विपक्षीय मामिला हो । यो सुल्झिएपछि मात्रै त्रिदेशीय नाका वा बिन्दुबारे अगाडि कुरा हुन सक्छ । सुरुमै त्रिपक्षीय विषय होइन, बनाउनु पनि हुन्न । यसो गरेमा मामिला अझ जटिल बन्नेछ ।’

नेपाल र एसियाली अध्ययन केन्द्र (सिनास) सम्बद्ध प्राध्यापक मृगेन्द्र कार्कीले लिपुलेक नाकाका बारेमा दुई छिमेकी मुलुकको आ–आफ्नै बुझाइ र प्रयोजन लुकेको बताए । ‘सामरिक महत्त्व र प्रयोजनका अर्थमा कालापानीको नेपाली भूभागमा भारतीय सेना बसेको देखिन्छ,’ कार्कीले भने, ‘सन् २०१५ मा भएको बेइजिङमा सम्झौतामा पनि लिपुलेक नाकामा धार्मिक पर्यटनको त्यान्द्रो जोडिएको छ । यसलाई भारतले धार्मिक भनेको छ, चीनले व्यापारिक नाका भनेको छ । तर, भारतको भित्री स्वार्थ सामरिक नै हो भन्ने स्पष्टै छ ।’

अबको चरणमा भारतसँग सीमावर्ती समस्या सुल्झाएपछि मात्रै चीनसहित त्रिदेशीय बिन्दु निर्धारणको कुरा अघि बढ्ने’ उनले सुझाए । ‘अहिले नै त्रिदेशीय बिन्दुको विवाद र यो मामिलालाई अन्तर्राष्ट्रियकरण गर्ने बहस थाल्यौं भने प्रमुख मुद्दा ओझेलमा पर्नेछ । अबको वार्तामा चीनलाई समेट्ने कुरा भयो भने विषय झनै जटिल बनेर जानेछ,’ कार्कीले बताए ।

प्राध्यापक ध्रुवकुमारका बुझाइमा भारतसँग सधैंजसो चिनियाँ–सन्त्रास र संशय जोडिँदै आएको अवस्था छ । ‘सिक्किम र लद्दाखमा आफैं चीनसँग सीमा विवाद तथा सैन्य शक्ति परिचालनको स्थितिमा रहेको भारत आफ्नो सम्बन्धको धमिलो पानीमा नेपाललाई चीनले उकास्दै छ भनेर नचाहिँदो र सफल नहुने खेल खेलिरहेको छ,’ उनले भने, ‘खासमा लिपुलेक भूभागमा कहीं पनि त्रिदेशीय बिन्दु भनेर पहिचान गरिएकै छैन, यो कुरामा भारत असहमत रहँदै आएको दस्तावेज छ । चीन–भारतको सन् १९५४ मा सम्पन्न सन्धिमा पनि यो मार्गलाई सामान्यत: व्यापार र धार्मिक पर्यटन बिस्तारमा उपयोग गर्न सकिने संकेत दिइएको छ । सन् २०१५ को नोभेम्भरमा बेइजिङमा सम्पन्न भारत–चीन सम्झौतामा मात्रै लिपुलेकलाई व्यापार नाका बनाउने औपचारिक समझदारी बनेको हो ।’

उक्त समझदारीलाई लिएर नेपालले चीन र भारत दुवै देशलाई ‘प्रोटेस्ट नोट’ पठाएपछि चीनले दिएको जवाफ अर्थपूर्ण रहेको ध्रुवकुमारको बुझाइ छ । ‘त्यसबेला लिपुलेक व्यापार नाकाको सम्झौतामा जनाइएको नेपाली पक्षको विरोधमा कहींकतै गल्ती भएको भए सच्याउन तयार रहेको भनेर चीनले जवाफ पनि दिएको हो । तर, नेपालले आवश्यक प्रमाणसहितको जवाफ फेरि दिएन, दिन चाहेन । त्यही बिन्दु हुँदै आज भारतले सडक खन्ने काम अघि बढाएको छ,’ उनले भने ।

चीन–भारत सम्बन्धको आयाम दुई देशका प्रमुख कार्यकारीबीचको वुहान (२०१८) र चेन्नाई (२०१९) को भेटवार्ता हुँदै अर्कै चरणमा पुगिसकेको सन्दर्भ निकाल्दै प्राध्यापक ध्रुवकुमारले ‘यी दुई देशका सम्बन्ध अब यिनै भेटवार्ताबाट निर्देशित रहेको’ समीक्षा सुनाए । ‘त्यही भएर कालापानी भूभागसहितको सीमावर्ती मामिला नेपाल–भारतको द्विपक्षीय रहेको भन्दै त्यसलाई आफ्नै तवरमा सुल्झाउन बेइजिङले सुझाव दिइसकेको छ,’ उनले भने, ‘यो मामिलामा चीनलाई बोलाएर केही हुने देखिन्न ।’

पूर्वपरराष्ट्रसचिव आचार्यले लिपुलेक मामिलामा परराष्ट्र मन्त्रालयले विभिन्न तीन चरणमा छिमेकी मुलुकलाई ‘नोट’ पठाएर उल्लेख्य काम गरेको बताउँदै यसलाई ‘स्वाभाविक र अत्यावश्यक कूटनीतिक प्रक्रिया’ भनेर सराहना गरे । ‘कुनै विषयको लगातार प्रतिरोध गरिराख्नु भनेको आफ्नो हकअधिकार स्थापित गर्नमा महत्त्वपूर्ण कदम हो । यो अन्तर्राष्ट्रिय प्रचलन पनि हो । यी सबै कुरा हुँदाहुँदै पनि निरन्तर संवादको प्रक्रिया अघि बढ्नुपर्‍यो, यो प्राथमिकतामा पर्नैपर्‍यो,’ आचार्यले भने, ‘हामीले वार्तामा सुगौली सन्धिमा लेखेको कुरालाई स्थापित गर्ने हो, जहाँ काली पश्चिमको भागलाई हामीले छाड्यौं भनेर तत्कालीन ब्रिटिस–इन्डिया सरकारले लेखेको छ । यसका लागि कालीको मुहान अर्थात् स्रोत पहिल्याउने कुरामा हामी केन्द्रित हुनुपर्छ । यसका लागि जलविज्ञान, अन्तर्राष्ट्रिय कानुन र भूगर्भ विषयक जानकारको समूहले काम गर्न सक्छ ।’ 


हामीसँग प्रमाणको अभाव छैन : माधवकुमार नेपाल
काठमाडौँ — लिम्पियाधुरासहित समेटेर नेपालले राजनीतिक तथा प्रशासनिक नक्सा सार्वजनिक गरेपछि त्यसको तरंग नेपालभित्रमात्रै सीमित छैन, छिमेकी भारत र चीनसम्म पुगेको छ । यही विषयमा पूर्वप्रधानमन्त्री एवं नेकपाका वरिष्ठ नेता तथा विदेश विभाग प्रमुख माधवकुमार नेपालसँग बबिता शर्माले गरेको कुराकानी :

सुगौली सन्धिअनुसार काली नदीको उद्गम लिम्पियाधुरासम्मको भूभाग समेटेर नेपालले नयाँ नक्सा जारी गरेको छ । नेपाली इतिहासमा यसको अर्थ र महत्व के छ ?

नेपाली इतिहासको सत्यता नेपाल र ब्रिटिस–इन्डियाबीच भएको सम्झौता हो । सम्झौताअनुसार नेपालको भूभाग सुनिश्चित भएको छ । त्यही सम्झौताअनुसार नक्सा आउनु नेपालीका निम्ति गौरवको कुरा हो । आफ्नो हक र अधिकारको कुरा हो । यसबारे लामो समयदेखि नेपाली जनता, राजनीतिक दलहरुले आवाज उठाइरहेका हुन् । तत्कालीन विभिन्न वामपन्थी पार्टी र त्यसमा पनि नेकपा एमाले पनि आवाज उठाउँदै आएको हो ।

यसपटक भारतले नै ती विषयवस्तु उठाएको हुँदा सबैको प्रमुख चासोको रुपमा आएको हो । पहिला दुवै सिमानाको बारेमा टुंगो लागेको थिएन, खासगरी सुस्ता र कालापानीको । थप छलफल बहस होला अनि टुंगो लाग्ला भनेर बसिरहेका थियौं । पछिल्लोपटक नोभेम्बर २०१९ मा भारतले आफ्नो नक्सा जारी गर्‍यो, त्यसपछि सबै नेपालीलाई झस्कायो । नेपाली जनतालाई आक्रोशित बनायो । एकपक्षीय रुपमा भारतले के गर्न खोजेको भनेर चिन्तित पनि बनायो ।

नेपाली भूमिमा सडक बनाउने र कोभिड–१९ को महामारी बेला उद्घाटन गरियो । दुई देशबीच सिमानाको समस्या बाँकी नै छ भन्ने जान्दाजान्दै यस्तो काम भयो । हामी काली नदी नेपाल र भारतबीचको सीमा नदी हो भनिरहेका छौं । काली नदीको मुहान कुन हो भन्ने कुराको टुंगो लगाउन बाँकी नै थियो, नेपाल प्रस्ट हुँदाहुँदै पनि । भारतले त्यस सम्बन्धमा कतिपय बेठिक काम गर्दै आएको भन्ने कुरा २०५२ सालदेखि उठ्दै आएको हो । तत्कालीन समयमा एमालेको तर्फबाट पनि उठाइएको थियो । म आफैं दिल्ली जाँदा त्यहाँका प्रधानमन्त्रीसँग पनि कुरा उठाएको थिएँ । स्वयं नेपालका प्रधानमन्त्री शेरबहादुर देउवाजीलाई चिठ्ठी लेखेर पठाएका थियौं, उहाँले पनि जवाफ दिनुभएको थियो । भारतीय राजदूतले पनि जवाफ पठाएका थिए । तत्कालीन भारतीय प्रधानमन्त्री इन्दरकुमार गुजरालले पनि हामीलाई त्यही ढंगले टुंगो लगाउँछु भन्नुभएको थियो ।

लामो समयको विषयलाई प्राविधिक/राजनीतिक तहमा बसेर टुंगो लगाउनुपर्नेमा एकपक्षीय रुपमा भारतले कदम चाल्दा यो स्थिति सिर्जना भएको हो । नेपालले जारी गरेको नक्सालाई भारतले नौलो रुपमा लिन जरुरी छैन । तथ्य र प्रमाणले जे देखाएको छ, त्यसलाई मान्नुपर्छ । हामीले सीमा समस्या संयमित रुपमा हामी टुंग्याउन खोजिरहेका छौं ।

नक्सा जारी भयो तर भूगोल भारतकै नियन्त्रणमा छ । भूगोल फिर्ता ल्याउने विषय थप महत्वपूर्ण र जटिल छ । प्रधानमन्त्रीले पनि नक्सा छाप्नजस्तो भूगोल ल्याउन सजिलो छैन भन्नुभएको छ । यस्तोमा अब सरकारको कदम के हुनुपर्छ ?

यस्ता कुरा बोल्ने होइन नि ! गाह्रो छ, यस्तो छ, उस्तो छ भन्न हुँदैन के ! सम्पूर्ण देशवासी एकताबद्ध हुनुहोस्, हामी सबै हातेमालो गरौं भन्ने हो । धेरै बोल्ने कुराले बिगारेको छ । बेलाबेला मन्त्रीहरुको विवादास्पद अभिव्यक्ति आएका थिए । धेरै बोलेर, धेरै जिब्रो चलाएर पनि बिग्रेको छ । कहिले के बोलेको छ, कहिले के ! आफूभन्दा जान्ने कोही छैन भन्ने अहंकारले पनि धेरै बिगारेको छ । सबैले अंहकार त्याग्नुपर्छ, संयमित हुनुपर्छ । र, दुई छिमेकी देशबीचको सम्बन्धलाई सुमधुर बनाउने हो ।

सरकारको कदम भनेको वार्ता गर्ने हुनुपर्छ। सबै तथ्य र प्रमाण छँदै छन् । पछिल्लो समय सिक्काको कुरा पनि आइरहेको छ, त्यो हो कि होइन सुनिश्चित गर्नुपर्‍यो । पुराना दस्तावेज प्रमाण छन् । सम्झौता भएका कागजपत्र छन् । विभिन्न समयमा तिरो तिरेका रसिद छन् । त्यो गाउँका मान्छेसँग जनगणना गर्न गएको तथ्य पनि छ । त्यसकारण नेपालसँग प्रमाणको अभाव छैन । टुंग्याऊ न त भनेर तत्कालीन प्रधानमन्त्री मनमोहन सिंहले मलाई भन्नुभएको हो । त्यतिबेला मैले दुवैतर्फ टुंग्याऊँ, त्यसपछि हस्ताक्षर गरौंला भनेको थिएँ । केही विवाद थिएन । सिमाना कुन हो, नदीको मुहान कुन हो भनेर खोज्ने काम गरौंला भन्ने भएको हो । त्यो कुरा दुवै सरकारले मानेको हो । यसको मतलब त्यो ठाउँको विषयमा टुंगो लगाउन बाँकी छ भन्ने दुवैतिरको सहमति नै हो ।

नेपालको नयाँ नक्सा जारी भएकै दिन त्यसलाई भारतले अस्वीकार गर्ने प्रतिक्रिया दियो । यसले वार्ताबाट निकास खोज्ने नेपाली प्रयासलाई रोक्न खोजेको देखिन्छ नि ?

होइन, उहाँहरुले पनि भन्नुभएको छ, वार्ता गर्छौं भनेर । भारतीय नेतृत्व सासाना कुरामा अलमलिन्छ जस्तो लाग्दैन । हृदयको विशालताले नै कुनै पनि व्यक्ति र देशको प्रतिष्ठा बढाउँछ । त्यसकारण यो समस्यालाई सुमधुर तरिकाले हल गर्नुपर्छ । तर यसलाई धेरै ‘पब्लिक’ विवादको विषय बनाएर अहिले नै बितिसक्यो भन्ने खालको गर्नु हुँदैन । नेपालको आफ्नो दाबा प्रस्तुत भयो । भारतले नक्सा जारी गर्दा नेपालबाट पनि विरोध हुनु स्वाभाविक हो । अब तथ्य प्रमाणहरुको आधारमा टुंगो लगाऔं । वार्ताबाटै निकास खोजौं ।

५८ वर्षदेखि भारतीय फौज बसेको ठाउँ उसका लागि रणनीतिक महत्वको भूमि हो । भारतको चासो यसमा पनि देखिन्छ । अझ भारतीय मिडियामा प्रधानमन्त्री ओलीले संसदमा गरेको सम्बोधनलाई लिएर प्रचार गरिरहेका छन् ।

वार्तामा पनि भोलि त्यो भूभाग रणनीतिक महत्वको छ भन्ने कुरा आउला । भारतको आँखामा नेपालको रणनीतिक महत्व एउटा होला, अर्को देशको आँखामा अर्कै होला । रणनीतिक महत्व भएकैले त दुवै देशसँगको सम्बन्धलाई सुमधुर बनाउने भनेका छौं । प्रधानमन्त्रीले सम्बोधन गरेको जुन कुरा छ, एउटा–एउटा शब्दमा नजाऔं । कूटनीतिक ढंगबाट समाधान गर्ने भनिसकिएको छ । भारत पक्षले पनि वार्ता गर्न चाहन्छौं भनिसकेको छ । नेपालबाट पनि वार्ता गरौं भनेपछि अब वार्तामा सबै तथ्य प्रमाण राख्नुपर्छ । त्यसको लागि आन्तरिक तयारी बलियो बनाउनुपर्छ । कूटनीतिको एउटा महत्वपूर्ण पक्ष बोल्ने कम, गर्ने धेरै हुनुपर्छ । कहिलेकाहीँ प्रत्यक्ष वार्ता भन्दा परोक्ष वार्ताको सहारा पनि लिनुपर्ने आवश्यकता पर्छ । यो हाम्रो लामो समयको अनुभवले बताएको कुरा हो ।

कात्तिक १६ मा भारतले कालापानीसमेत समावेश गरेर नयाँ नक्सा जारी गरेपछि नेपालले विरोध गर्दै कूटनीतिक वार्ताका लागि दुईपटक चिठी पठायो । भारतले सैद्धान्तिक जवाफ दिए पनि वार्तामा इच्छा देखाएन । अब भारतलाई वार्तामा ल्याउन नेपालले के गर्न सक्छ ?

नेपाल असंलग्न परराष्ट्र नीतिमा विश्वास गर्छ । छिमेकीहरुसँग सुमधुर सम्बन्ध राख्न चाहन्छ । हामी समनिकटताको सिद्धान्तको आधारमा सम्बन्ध राख्न चाहन्छौं । हाम्रा कोही पनि वैरी छैनन् । त्यसमा पनि नेपाल र भारत धर्म, संस्कृति, इतिहास, सामाजिक सम्बन्धले धेरै निकट छौं । बुद्ध जन्मेको धर्ती हो नेपाल । शान्तिको संसारभर वकालत गर्दछ । शान्तिको निम्ति संसारभर नेतृत्व गर्दछ । शान्तिभूमि नेपालले कसैका विरुद्ध अशान्तिको कुरा र गतिविधि कल्पना पनि गर्न सकिँदैन । नेपालीहरु भौगोलिक अखण्डताप्रति अत्यन्तै संवेदनशील छन् । आफ्नो सार्वभौमप्रति अत्यन्तै संवेदनशील छन् । यो संवेदनशीलतालाई सबैले बुझिदिन जरुरी छ । वार्ताबाट भागेर समस्याको हल हुने होइन, भारत वार्ताको टेबुलमा बस्नैपर्छ, उसले आफ्ना कुरा त्यहीँ राखे भइगो नि !

भारतीय मिडिया र केही बुद्धिजीवीले नेपालले नक्सा जारी गरेको विषयलाई चिनियाँ योजनाअनुसार भनेर टिप्पणी गरेका छन् । यसमा तपाईंको प्रतिक्रिया के छ ?

जसरी भारतीय मिडियामा कतिपय मान्छेले बोलिरहेका छन्, भारतीय नेतृत्वले यसलाई रोक्नुपर्छ । नेपाल र नेपालीको पनि मन जित्न सकिएन भने छिमेकीहरु सबैलाई चिढ्याएर, सबैलाई विरोधी बनाएर भारतलाई केही प्राप्त हुन्न । सबैलाई धम्क्याएर, तर्साएर तह लगाइदिन्छु भन्ने ! ठूलो राज्यको व्यवहार गरेर र ठूलो शक्तिको अहंकार देखाएर काम हुँदैन अहिलेको दुनियाँमा । यो कुरा उसले बुझ्नुपर्छ । भारतका मान्छेहरुले नेपाली अरुका पछि लाग्छन् भन्ने ठान्नुभएन । नेपालीहरु सत्य र न्यायको पक्षमा लाग्छन् । नेपालीहरु स्वाभिमानी छन्, स्वाभिमानको पक्षमा लाग्छन् ।

पछिल्लो समय भारतीय सेनाप्रमुखले जुन ढंगले बोले, त्यो पनि धेरै भयो । ठिक भएन । कूटनीतिक क्षेत्रमा आर्मीका मान्छे उतारेर एकपछि अर्को गल्ती भारतीय नेतृत्वबाट भइरहेको छ । यस्ता कुरामा उनीहरुले विचार गर्नुपर्‍यो । कतिपय नेपाली देशभक्ति भावनाले गर्दा बोल्छन्, त्यो बोल्न दिने वातावरण भारतले नै सिर्जना गरेको हो ।

उहाँहरुको आरोप सत्य हो भने तथ्य प्रमाण ल्याइदिनुस् । हामीलाई थाहा छैन । हाम्रो पार्टीलाई थाहा छैन । म विदेश विभागको प्रमुख हुँ, आजसम्म मलाई एक शब्द भनेको छैन । यस्ता गलत कुराको पछि जानु हुँदैन । भारतीय नेताहरुले नै यो भनेका हुन् जस्तो लाग्दैन । भारतका कसैले बोलिदिए होलान् । कसैले बोल्दा पनि विचार गरेर बोलिदिन आग्रह गर्दछु । बिनातथ्य, बिनाप्रमाण बहकिएर बोल्नु हुँदैन । मैले सधैंभरि चीनको सिधा कुरा पाउने गरेको छु । उनीहरु भन्छन्, ‘तपाईंहरुले भारतलाई आपसी विश्वासमा राख्नुपर्छ ।’ हामीसँग मात्रै सम्बन्ध राख् भनेर भन्दैनन् । भारत र नेपालको मामिलामा हात हाल्न पनि चाहँदैनन् । मेरो आजसम्मको अनुभवले यो बताउँछ ।

कुनै पक्षले गर्ने एकपक्षीय कार्यले परिस्थिति झन् जटिल बनाउने चीनले टिप्पणी गरेको छ । उसले वार्ताबाट समस्या समाधान गर्न सुझाव पनि दिएको छ । विवाद समाधानमा चिनियाँ भूमिका कहीँ देखिन्छ कि ?

लिम्पियाधुरा त्रिपक्षीय नाका हो । अर्को देशबाट जाने नै भने पनि नेपालको भूभाग भएर जाने कुराले त्यहाँ नेपालको पनि संलग्नताको आवश्यकता पर्दथ्यो । नेपाली भूमि भएर जाने सडक उद्घाटन, नोभेम्बरमा नक्सा जारी र २०१५ मा चीन भारतले गरेको सम्झौता; त्यो मानसरोवर जाने बोटोको सन्दर्भमा होला । तीर्थयात्रा व्यापारको लागि नै भए पनि, जे भए पनि त्यहाँ त्रुटि भयो । नेपालको भूमि भएको हुँदा त्यसबारे चीनले पनि सोध्नुपर्थ्यो । त्यसमा चीनले पनि गल्ती गरेकै हो । भारतले त झन् गल्ती गरेकै छ । त्यो त्रुटिलाई समयक्रममा उहाँहरुले सच्याउनुहोला । अहिले कोरोनाको महामारीले हाम्रो धेरै ध्यान यसमै केन्द्रित छ । यसमा धेरै विवाद चर्काउनुभन्दा पनि विश्वास, समझदारी र राजनीतिक/कुटनीतिक तवरबाट टुंग्याउनुपर्छ ।

कतिपयले भारत संवादमा नआए र नेपाली भूमि फिर्ता गर्न तयार नभए नेपाल अन्तर्राष्ट्रिय अदालत वा संयुक्त राष्ट्रसंघ जान सक्छ भन्ने तर्क गरेका छन् । यो विकल्पसम्म पुग्ने अवस्था रहन्छ ?

यो सबै कुरा आजै गरेर भएन । कोरोनाले गर्दा दुई अर्ब मान्छे मरे भने के होला ? धर्तीमा ठूलो प्रलय आयो भने के होला ? भन्ने कुराले हुँदैन । तत्कालका निम्ति सोच्नुपर्ने कुरा त होला । सोच्दै नसोच्ने कुरा होइन । त्यस्ता कुराको जवाफ दिने सवाल आउँदैन । विकल्पको विषयमा ‘इन हाउस’, ‘इन डोर’ छलफल गर्नुपर्छ । त्यसबारे सबै पक्ष केलाउनुपर्छ । तयारी सबै गर्नुपर्छ । तर, अहिले हामी अदातल जान्छौं, यो गर्छौं, उ: गर्छौं भन्ने होइन । यो विकल्प उपयुक्त हो पनि भन्दिनँ, उपयुक्त छैन पनि भन्दिनँ । यस्ता विषय बाहिर मिडियामा कराएर, उफ्रेर भन्ने कुरा होइन । 


नयाँ नक्सा राजपत्रमा प्रकाशन हुने
काठमाडौँ — भूमि व्यवस्था, सहकारी तथा गरिबी निवारण मन्त्रालयले लिम्पियाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा राजपत्रमा प्रकाशन गर्ने भएको छ ।

मन्त्रालयका सहसचिव एवं प्रवक्ता जनकराज जोशीले मन्त्रीस्तरीय निर्णय गरी शुक्रबार नयाँ नक्सा राजपत्रमा प्रकाशन गर्न मुद्रण विभागमा पठाइएको जानकारी दिए । उनका अनुसार मुद्रण विभागबाट राजपत्र शनिबारसम्म प्रकाशन भएर आइसक्ने छ । नयाँ नक्सा छापिएको राजपत्र आइतबार सबै मन्त्रालय, निकाय र प्रदेश सरकार र स्थानीय तहसहित राज्यका सबै कार्यालयलाई पठाइने छ ।

‘हाम्रो नयाँ नक्सा यो हो भनेर राज्यका सबै निकायलाई औपचारिक रूपमा जानकारी दिन राजपत्रमा प्रकाशन गरी वितरण गर्न लागिएको हो’ उनले कान्तिपुरसित भने ।

मन्त्रालय मातहतको नापी विभागले पहिलो चरणमा ३ हजार कपी नेपालको नयाँ नक्सा छापेर राज्यका सबै निकायलाई वितरण गर्ने भएको छ । विभागले नयाँ नक्साको छपाइ सुरु गरिसकेको छ । ती नयाँ नक्सा आइतबारदेखि राष्ट्रपति कार्यालय, उपराष्ट्रपति कार्यालय, प्रधानमन्त्री कार्यालय, सबै संवैधानिक निकाय र मन्त्रालय तथा मातहतका कार्यालयमा राख्न पठाइने जानकारी मन्त्रालयका अधिकारीले दिएका छन् ।

ती अधिकारीका अनुसार सबै प्रदेश र स्थानीय तहसहित सबै सरकारी कार्यालयलाई समेत नयाँ नक्सा उपलब्ध गराइने छ । लकडाउनका कारण नयाँ नक्साको हार्डकपी पठाउन गाह्रो भएमा मन्त्रालयको वेबसाइटमा रहेको नयाँ नक्सा प्रिन्ट गरी कार्यालयमा राख्न सबै निकायलाई आग्रह गरिएको जानकारीसमेत मन्त्रालयका अधिकारीले दिएका छन् ।

मन्त्रिपरिषदले सोमबार भूमि व्यवस्था मन्त्रालयको प्रस्तावमा लिम्यिाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा पारित गरेको थियो । भूमि व्यवस्था मन्त्रालयले बुधबार नयाँ नक्सासमेत सार्वजनिक गरिसकेको छ । सरकारले नयाँ नक्सासँगै भारतीय कब्जामा रहेका लिम्पियाधुरा, लिपुलेक र कालापानी फिर्ता ल्याउन भारतसित कूटनीतिक पहल सुरु गर्दैछ ।

सरकराले ने शुक्रबार नै संविधानको अनुसूची ३ मा रहेको निशान छापमा अंकित नेपालको नक्सा परिवर्तन गर्न संविधान संशोधन प्रस्ताव संघीय संसदमा दर्ता गरेको छ । संघीय संसदका दुवै सभाको दुई तिहाइ बहुमतबाट संशोधन प्रस्ताव पारित भई राष्ट्रपतिबाट प्रमाणीकरण भएपछि संविधानको अनुसूची ३ मा नेपालको नयाँ नक्सा राखिने छ ।

यसपछि नेपालको नयाँ नक्सा औपचारिक रूपमा प्रचलनमा आउने । प्रधानमन्त्री तथा मन्त्रिपरिषद कार्यालयले संविधान संशोधनसँगै निशान छाप अंकित सबै सरकारी लेटरप्याड र लोगो परिवर्तन गर्न सर्कुलर जारी गर्नेछ । निशान छाप अंकित संघीय सांसद र प्रदेश सभा सदस्यको लोगोसमेत परिवर्तन हुने छ भने अब सरकारी दस्तावेज र प्रकाशनमा समेत नयाँ नक्सा भएको निशान छाप र लोगो प्रयोग गर्न थालिने छ ।

विद्यालय तथा विश्वविद्यालयका पाठ्यपुस्तकमा समेत नेपालको नयाँ नक्सा राख्न लगाइने छ । निजी क्षेत्र तथा गैरसरकारी संघसंस्थालाई समेत नयाँ नक्सा प्रचलनमा ल्याउन आग्रह गरिने जानकारी मन्त्रालयका अधिकारीले दिए । 


नयाँ नक्सा राजपत्रमा प्रकाशन हुने
काठमाडौँ — भूमि व्यवस्था, सहकारी तथा गरिबी निवारण मन्त्रालयले लिम्पियाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा राजपत्रमा प्रकाशन गर्ने भएको छ ।

मन्त्रालयका सहसचिव एवं प्रवक्ता जनकराज जोशीले मन्त्रीस्तरीय निर्णय गरी शुक्रबार नयाँ नक्सा राजपत्रमा प्रकाशन गर्न मुद्रण विभागमा पठाइएको जानकारी दिए । उनका अनुसार मुद्रण विभागबाट राजपत्र शनिबारसम्म प्रकाशन भएर आइसक्ने छ । नयाँ नक्सा छापिएको राजपत्र आइतबार सबै मन्त्रालय, निकाय र प्रदेश सरकार र स्थानीय तहसहित राज्यका सबै कार्यालयलाई पठाइने छ ।

‘हाम्रो नयाँ नक्सा यो हो भनेर राज्यका सबै निकायलाई औपचारिक रूपमा जानकारी दिन राजपत्रमा प्रकाशन गरी वितरण गर्न लागिएको हो’ उनले कान्तिपुरसित भने ।

मन्त्रालय मातहतको नापी विभागले पहिलो चरणमा ३ हजार कपी नेपालको नयाँ नक्सा छापेर राज्यका सबै निकायलाई वितरण गर्ने भएको छ । विभागले नयाँ नक्साको छपाइ सुरु गरिसकेको छ । ती नयाँ नक्सा आइतबारदेखि राष्ट्रपति कार्यालय, उपराष्ट्रपति कार्यालय, प्रधानमन्त्री कार्यालय, सबै संवैधानिक निकाय र मन्त्रालय तथा मातहतका कार्यालयमा राख्न पठाइने जानकारी मन्त्रालयका अधिकारीले दिएका छन् ।

ती अधिकारीका अनुसार सबै प्रदेश र स्थानीय तहसहित सबै सरकारी कार्यालयलाई समेत नयाँ नक्सा उपलब्ध गराइने छ । लकडाउनका कारण नयाँ नक्साको हार्डकपी पठाउन गाह्रो भएमा मन्त्रालयको वेबसाइटमा रहेको नयाँ नक्सा प्रिन्ट गरी कार्यालयमा राख्न सबै निकायलाई आग्रह गरिएको जानकारीसमेत मन्त्रालयका अधिकारीले दिएका छन् ।

मन्त्रिपरिषदले सोमबार भूमि व्यवस्था मन्त्रालयको प्रस्तावमा लिम्यिाधुरा, लिपुलेक र कालापानी क्षेत्र समेटिएको नेपालको नयाँ राजनीतिक तथा प्रशासनिक नक्सा पारित गरेको थियो । भूमि व्यवस्था मन्त्रालयले बुधबार नयाँ नक्सासमेत सार्वजनिक गरिसकेको छ । सरकारले नयाँ नक्सासँगै भारतीय कब्जामा रहेका लिम्पियाधुरा, लिपुलेक र कालापानी फिर्ता ल्याउन भारतसित कूटनीतिक पहल सुरु गर्दैछ ।

सरकराले ने शुक्रबार नै संविधानको अनुसूची ३ मा रहेको निशान छापमा अंकित नेपालको नक्सा परिवर्तन गर्न संविधान संशोधन प्रस्ताव संघीय संसदमा दर्ता गरेको छ । संघीय संसदका दुवै सभाको दुई तिहाइ बहुमतबाट संशोधन प्रस्ताव पारित भई राष्ट्रपतिबाट प्रमाणीकरण भएपछि संविधानको अनुसूची ३ मा नेपालको नयाँ नक्सा राखिने छ ।

त्यसपछि नेपालको नयाँ नक्सा औपचारिक रूपमा प्रचलनमा आउने । प्रधानमन्त्री तथा मन्त्रिपरिषद कार्यालयले संविधान संशोधनसँगै निशान छाप अंकित सबै सरकारी लेटरप्याड र लोगो परिवर्तन गर्न सर्कुलर जारी गर्नेछ । निशान छाप अंकित संघीय सांसद र प्रदेश सभा सदस्यको लोगोसमेत परिवर्तन हुने छ भने अब सरकारी दस्तावेज र प्रकाशनमा समेत नयाँ नक्सा भएको निशान छाप र लोगो प्रयोग गर्न थालिने छ ।

विद्यालय तथा विश्वविद्यालयका पाठ्यपुस्तकमा समेत नेपालको नयाँ नक्सा राख्न लगाइने छ । निजी क्षेत्र तथा गैरसरकारी संघसंस्थालाई समेत नयाँ नक्सा प्रचलनमा ल्याउन आग्रह गरिने जानकारी मन्त्रालयका अधिकारीले दिए । 


अपि नाम्पा संरक्षित क्षेत्रमा सेना पठाउन विभागले थाल्यो पहल
विभागका निमित्त महानिर्देशक रामचन्द्र कँडेलले उक्त क्षेत्रमा सेना पठाउनेबारे नेपाली सेनाको निकुञ्ज तथा आरक्ष निर्देशनालयलगायतसँगसमेत छलफल सुरु गरेको जानकारी दिए । ‘विगतमा भएका वन्यजन्तु संरक्षणसम्वन्धि वैठकमा पनि उक्त क्षेत्रमा सेना पठाउनेबारे छलफल भएको रहेछ,’ कँडेलले कान्तिपुरसित भने, ‘त्यो क्षेत्र सामरिक हिसाबले पनि महत्वपूर्ण र वन्यजन्तुको चोरी सिकारका हिसाबले संवेदनशील भएकाले सेना पठाउनेबारे छलफल सुरु भएको छ ।’

राष्ट्रिय निकुञ्ज तथा वन्यजन्तु संरक्षण ऐन २०२९ को दफा ३ को ख (१) मा राष्ट्रिय निकुञ्ज, आरक्ष, संरक्षण क्षेत्र वा मध्यवर्ती क्षेत्रको सुरक्षाका लागि सरकारले आवश्यक व्यवस्था मिलाउन सक्ने उल्लेख छ । निकुञ्ज र आरक्षमा अहिलेसम्म करिब ९ हजार सेनालाई संरक्षणका लागि खटाइएको छ । नेपालमा निकुञ्ज, आरक्ष, सिकार आरक्ष र संरक्षण क्षेत्र गरी २० वटा संरक्षण क्षेत्र छन् । त्यसले कुल क्षेत्रफलको २३.३९ प्रतिशत भुभाग ओगटेको छ ।
२०६६ सालको मंसिर १९ मा सगरमाथा आधार शिविरमा माधवकुमार नेपाल नेतृत्वको सरकारका बेला बसेको मन्त्रिपरिषद बैठकले बाँके निकुञ्जसँगै अपि नाम्पा संरक्षण क्षेत्र र गौरीशंकर संरक्षण क्षेत्र घोषणा गरेको थियो । यो संरक्षण क्षेत्र १९०३ वर्गकिलोमिटर क्षेत्रमा फैलिएको छ ।

निकुञ्ज ऐनको दफा ३ (१) मा सरकारले आवश्यक ठानेमा कुनै क्षेत्रलाई त्यसको चार किल्लासमेत खोलिएको सूचना राजपत्रमा प्रकाशित गरी निकुञ्ज, आरक्ष र संरक्षण क्षेत्र घोषणा गर्नसक्ने व्यवस्था छ ।

दार्चुला जिल्लामा पर्ने अपि नाम्पा सरंक्षण क्षेत्रको पूर्वमा बझाङ जिल्ला, पश्चिममा महाकाली नदी, उत्तरमा चीनको स्वशासित क्षेत्र तिब्बत र दक्षिणमा लास्कु खोला र नौगाड खोला छन् ।

वातावरण सुधारमा उल्लेखनीय योगदान पुऱ्याउने, प्राकृतिक स्रोत र जडीबुटीको संरक्षण तथा उपयोग गर्ने र पर्या–पर्यटन विकास गरी विकासका दृष्टिकोणले पछि परेको दार्चुला जिल्लाको उत्तरी क्षेत्रका साबिकका २१ गाविसको विकास गर्ने उद्देश्यले संरक्षण क्षेत्रको स्थापना गरिएको हो ।
भारत सरकारले अपि नाम्पा संरक्षण क्षेत्रभित्र पर्ने लिम्पियाधुरा, कालापानी र लिपुलेकलगायत मिचेर मानसरोवर जोड्ने सडक शिलान्यास गरेपछि नेपालले मिचिएको उक्त क्षेत्रलाई समेटेर बुधवार मात्र औपचारिक नयाँ नक्सा सार्वजनिक गरेको छ । केही दिनअघि सरकारले छाङरुमा सशस्त्र प्रहरीको सीमा निगरानी चौकी (बीओपी) स्थापना गरेको छ । अपि नाम्पा संरक्षण क्षेत्रमै पर्ने तिंकर नाका वन्यजन्तुका अंगप्रत्यंगको तस्करी हुने पुरानो नाकाअन्तर्गत पर्छ । जैविक विविधता र वन्यजन्तुका अगंहरुको अवैध तस्करी रोक्ने उद्देश्यले नै सरकारले उक्त क्षेत्रलाई संरक्षण क्षेत्र घोषणा गरेको हो । संरक्षण क्षेत्रको मुख्यालय भने सदरमुकाम खलंगामा छ । सरकारले २०६७ असार २८ गते राजपत्रमा सूचना प्रकाशित गरी अपि नाम्पा संरक्षण क्षेत्रको औपचारिक सुरुवात गरेको हो 

उक्त क्षेत्रमा सेना पठाउन सकिए जैविक विविधताका साथै भुगोलको समेत संरक्षण हुने भएकाले सेना पठाउनेबारे आफूले छलफल अघि बढाएको कँडेलको तर्क छ । कँडेलले भने, ‘यही बेलामा त्यहाँ स्थायी रुपमा सेना राख्न सकियो भने भूमि रक्षाका साथै चोरी निकासी रोक्न ठूलो बल पुग्दछ ।’ त्यसरी स्थापना गरिएका सेनाले गस्ती गर्ने भएकाले सीमा र जैविक विविधताको सुरक्षा हुने उनको तर्क छ ।

बर्दिया निकुञ्ज र भारतकै कतिपय निकुञ्जमा मारिएका बाघ, चितुवालगायतका वन्यजन्तुका छाला र अन्य अंग दार्चुलाको तिंकर भञ्ज्याङ हुँदै तिब्बतको ताक्लाकोट निकासी हुने गरेको छ । विगतमा यही क्षेत्रबाट धेरै तस्करसमेत पक्राउ परेका छन् । सेना परिचालन गर्ने निर्णय भने वन तथा वातावरण मन्त्रालयको प्रस्तावमा मन्त्रिपरिषदले गर्नुपर्ने हुन्छ ।

नेपाली सेनाको निकुञ्ज तथा आरक्ष निर्देशनालयमा लामो समय काम गरेका पूर्व सहायक रथी बाबुकृष्ण कार्की सेनाको रेञ्जर बटालियनलाई लिपुलेक मात्र होइन लिम्पियाधुरासम्मै तैनाथ गर्न सुझाउँछन् ।

के–के छन् अपि नाम्पामा ?
यो संरक्षण क्षेत्र जैविक विविधताका दृष्टिले अत्यन्तै महत्वपूर्ण र भरिपूर्ण छ । बहूमुल्य जटिबुटी यार्चागुम्बुका लागि पनि यो क्षेत्र प्रख्यात छ । यस क्षेत्रमा अपि हिमाल (७,१३२ मि), नम्पा हिमाल (६,७५७ मि), व्यास हिमाल (६,६७० मि) लगायत धेरै उच्च हिम श्रृंखलाहरू छन् ।

यस संरक्षण क्षेत्रको उचाइ समुद्री सतहबाट ५ सय ३९ देखि ७ हजार १ सय ३२ मिटरसम्म छ । भारत महादेश (इन्डियन प्लेट) र उत्तरी किनारा तिब्बत महादेश (चिनियाँ प्लेट) सँग ठोकिने क्रम अझै पनि जारी भएकाले यहाँका भू–भागहरू भिराला र गतिशील छन् ।

यहाँ सिस्ट, चुनढुंगा र सेडिमेण्टजस्ता चट्टानहरू हुनाले वर्षातको समयमा पहिरो जाने सम्भावना बढी हुन्छ । उक्त क्षेत्रमा ग्रेनाइट, पेगमेटाइट, फाइलाइट र क्वारजाइट चटृान पनि पाइन्छ । वन्यजन्तुका लागि पनि उक्त क्षेत्र प्रख्यात छ । विश्वमै दुर्लभ हिउँ चितुवा, ध्वाँसे चितुवा, कस्तुरी मृग, हाब्रे, रतुवा, घोरल, नाउर, झारल, चितुवा, बाँदर, हिमाली कालो र खैरो भालु, स्याल, दुम्सी, ब्वाँसो, लंगुर, थारलगायतका वन्यजन्त पाइन्छन् ।

यस्तै डाँफे, चीर, चिल, च्याखुरा, हलसे, भ्याकुरलगायत २ सयभन्दा बढी प्रजातिका चराको समेत आश्रयस्थल हो अपि नाम्पा । तल्लो क्षेत्रमा साल, खयर, सिसौ, उत्तिस, बाँझ छ माथिल्लो क्षेत्रमा गुराँस, गोब्रे सल्ला, कोलिनियल खश्रुलगायत वनले यो संरक्षण क्षेत्र रमणीय बनेको छ । 


दार्चुलाको घाँटीबगरमा गोरेटो बाटो निर्माण गर्न पुग्यो नेपाली सेना 
काठमाडौँ — महाकाली करिडोर (दार्चुला–तिंकर सड्क योजना) सडकखण्डअन्तर्गत पर्ने दार्चुला जिल्लाको व्यास गाउँपालिका वडा नम्बर–२ स्थित घाँटीबगर इलाकामा नेपाली सेनाको टोली खटिएको छ ।
सैनिक प्रवक्ता विज्ञानदेव पाण्डेका अनुसार उक्त क्षेत्रमा बाटो निर्माणको लागि शुक्रबारै काठमाडौबाट प्राविधिक तथा इन्जिनियरको टोली दार्चुलाको सदरमुकाम खलंगा गएको थियो । त्यसबाट बिहीबार एक प्लाटुन (करिब ४५ जना) को सैनिक टोली घाँटीबगर पुगेको हो ।
घाँटीबगर इलाकामा करिब दुई मिटर चौडाइको ४५० मिटर गोरेटो बाटो निर्माण कार्यको लागि आवश्यक सुरक्षा तथा बन्दोबस्तीको निमित्त सेनाको एक सेक्सन प्लस फौज तैनाथ भएको सेनाले जनाएको छ । साथै बाटो निर्माण कार्यका लागि दक्ष प्रावधिक जनशक्ति र थप सुरक्षा तथा बन्दोबस्तीको निमित्त आवश्यक नफ्रिको फौज, उपकरण एवं अन्य सामग्रीहरु सहितको टोली शुक्रबारबाट खटिएको छ ।
नेपाल सरकारको मन्त्रिपरिषदको वैशाख १४ को निर्णयअनुसार महाकाली करिडोर (दार्चुला–तिंकर सड्क योजना) अन्तर्गत उत्तरतर्फ रहेको ८७ किलोमिटर सडकखण्ड नेपाली सेनामार्फत् निर्माण गराउने निर्णय भएको छ ।

चीन र भारतको सीमा नाकासमेत पर्ने दार्चुला जिल्लाको व्यास गाउँपालिका वडा नम्बर–१ मा पर्ने छाङरु र तिंकर गाउँका करिब १८२ घर परिवारको करिब एक हजार २ सय जना स्थानीयलाई जिल्ला सदरमुकाम खलङ्गा आवतजावत गर्नका लागि सोही गाउँपालिकाको वडा नम्बर–२ मा पर्ने मौरीभिरमा ठूलो चट्टान र घाँटीबगर भन्ने स्थानमा पहिरोसमेत गएकोले आवतजावत गर्न समस्या भएको छ । उक्त समस्याको कारणले हालसम्म स्थानीय बासिन्दाले नेपालको माथिल्लो भागबाट तल्ला भागमा आउन र तल्लो भागबाट माथिल्ला भागमा जानु पर्दा भारततर्फ रहेको बाटो प्रयोग गर्दै आउने पर्ने बाध्यता छ ।
घाँटीबगर र मौरीभिर इलाकामा पर्ने चार सय ५० मिटर सडक खण्ड अविलम्ब सुचारु गर्न दार्चुला जिल्ला सुरक्षा समितिबाट निर्णय भएबमोजिम सडकखण्ड निर्माणका लागि सेनाको प्रावधिक जनशक्तिसहित फौज घाँटीबगरको थी इलाकामा तैनाथ गर्ने योजना अनुसार बिहीबार फौजलाई खटाइएको सेनाले जनाएको छ ।
सैनिक प्रवक्ता पाण्डेले उक्त खण्डको बाटो असार मसान्त भित्रमै बनाइसक्ने सेनाको योजना रहेको र त्यसपछि नेपालीहरुले दार्चुलाको सदरमुकामबाट माथिल्लो क्षेत्रमा जानको लागि भारतीय बाटो प्रयोग गर्नु पर्ने बाध्यता नभएको बताए ।


ध्रुव मधिकर्मी – जाममा
ऊ त्यहाँ पुग्दा जाम शुरु भइसकेको थियो । बाटोभरि बस, मिनीबस, टेम्पो, ट्याक्सी, साइकलहरूको ठेलमठेल थियो । न बढ्नलाई बाटो थियो, न र्फकने ठाउँ नै । अब अस्पताल पुग्न घण्टौ लाग्ने भयो । यसैबेला उसको मोबाइल बज्यो ।
हेलो, म डेभिड बर्नर ।
उसले चिन्यो डा. डेभिड बर्नरलाई । विदेशमा सँगै डाक्टरी पढेको अत्यन्त मिल्ने साथी । तिनीहरूले उत्कृष्ट अङ्क ल्याएर डाक्टरी पास गरेका थिए । ऊ आपनो मुलुक सम्झेर फक्र्यो ।
हेलो, मि. बर्नर के छ हालखबर । अहिले के गर्दैछौ ?
यार काममा धेरै जोतियो । कमाइयो पनि । अब यसो अन्तरीक्षतिर घुम्न जाउँ कि भनेर सोच्दैछु । सोच्दैछु के म त तयारी पनि
गर्दैछु । मित्र, तिमीले पनि यहीँ बसेर काम गरेको भए आज हामीसँगै अन्तरीक्षमा घुम्न जान हुन्थ्यो ।अनि भन तिमी के गदैछौ ? के छ तिम्रो योजना ?
म….., ऊ अक्मकियो ।
अन्तरीक्षमा घुम्न जान लागेको साथीलाई के भन्ने । यार म त यहाँ घण्र्टौदेखि जाममा फसिरहेछु भन्ने । म त बन्दको मारमा छु भन्ने । अथवा म त यसरी नै वर्षौदेखि द्वन्द्वले पिल्सिरहेको छु भन्ने ।
मेरो शुभकामना छ, तिम्रो यात्रा सुखद् होस्, मित्र बर्नर । उसले यति भनेर मोबाइलको स्विच थिच्यो र जाम कतिखेर खुल्ला भन्दै सोच्दै आˆनो सेकेण्ड हृयाण्ड गाडीको स्टियरिङ्गमा हात राखेर पर्खन थाल्यो ।


सुरेन उप्रेती – न्याय
छोरा न्यायको बारेमा अरुले सुनाएका कुराले बाबु आमा चिन्तित भए । तेत्रो खर्च गरेर पढाएको त्यसै खेर गएछ । वारी पारी सबै तिर उसकै चर्चा हुन थाल्यो । केटाकेटी देखि बुढापाका सम्म उसको कुरा गर्थे । केही कलेज र स्कुलका केटा केटी र यूवा यूवती भने उसको नाम लिएर गर्व गर्थे । बुढ्यौली लागेकाहरु भने उसलार्इ देख्दा नाक खुम्च्याएर अर्को तिर लाग्दथे । तेती धेरै पढेर पनि कस्तो बुद्धी नआएको होला भनेर जिब्रो निकाल्थे । गाउँको स्कुल हुलाक चिया पशल सबै तिर उसैको कुरा हुन थाल्यो ।

पहिला पहिला गाउँलेहरु उसलार्इ गाउँको इज्वत र प्रतिष्ठा हो भनेर् गर्व गर्थे । आफ्ना छोरा छोरीहरुलार्इ उसको उधाहरण दिन्थे । उसको जस्तो श्वभाव र पढाइ हनु नी आदि भनेर आआफ्ना छोरा छोरीहरुलार्इ अर्ति गर्थे । तर आज ठिक त्यसको विपरित भयो । आजकाल मान्छेहरु उसको संगत नगर्नु है । त्यसले भनेको कुरा पनि नसुन्नु । आ आफना छोराछोरीलार्इ टाढै रहन उर्दी गर्थे।

न्यायका बा आमालार्इ भने उसका बारेमा केही थाहा थिएन।गाँउलेहरुले हिंजो सम्म तिमिहरुको कस्तो ज्ञानी छोरा भन्थे । आज तिमिहरुको छोरा पनि बिग्रेछ भन्छन् तर कसरी विग्रियो भन्ने चैं कसैले भनेका थिएनन् । उनीहरुले पनि सोधेका थिएनन् । उ विगतमा जस्तो थियो ठ्याक्कै तेस्तै छ । बानी व्यहोरा कत्ति पनि बद्लिएको छैन । तर गाउँलेहरुको कुरा सुन्दा सुन्दा बाआमालार्इ पनि सारै पिर पर्न थाल्यो । जोतिषि हेराए । धामीलार्इ फुक्न लगाए । धामीले फुकेको अक्षेता सिरानी मुनी हाली दिए । तर गाउँलेहरुले कुरा काट्न छाडेनन् । बा आमालार्इ झन पिर पर्यो । उनीहरुले डाक्टरलार्इ सोध्ने निधो गरे । तर डाक्टरले सोध्दा के भयो भन्ने थाहा भएन। त्यसैले गाँउलेहरु संग सम्पर्क गरे । त्यसपछि बल्ल थाहा भयो । गाउँको स्कुल सँगै गाविस छ । त्यहाँ एउटी तल्लो जात घोषणा गरिएकी महिला सानो नानी च्यापेर उजुर गर्न आइछन् । उनको दाबी अनुसार त्यो बच्चा गाँउका ठूला बडा मानिएका र ठानिएका पण्डितको हो भन्ने रहेछ । त्यो कुरा सचिवले ठाडै इन्कार गरेर निवेदन लिन मानेनछन् । तेत्रो ठूला मान्छेलार्इ दोषलाउने भनेर उल्टै हप्काएछन् । पण्डित पनि त्यो बच्चा जन्मिनु भन्दा पहिलै गाँउ छोडेर शहर तिर स्विंकुच्चा ठोकेछन् । यो कुरा न्यायले सुने पछी निवेदन आफैंले लेखेर दर्ता गर्न गएछ । सचिवले निवेदन दर्ता गर्न नमाने पछी स्कुलका विधार्थी शिक्षक सबैलार्इ कुरा बुझाए छ ।त्यस पछी सबै भएर निवेदन दर्ता गराएछन् । यो कुरा चारै तिर फैलियो । सबैले चालपाए । पण्डितले तेस्तो के गर्थे । त्यो केटी नै उस्ती हो भन्दै बुढा पाकाहरु त्यो न्याए भन्नेले नै उचालेको हो भनेर विरोध गर्न थाले ।

कसै कसैले चाहीं यो पण्डितका विरोधी पार्टिकाहरुको खेल हो पनि भने । कसैले चाँही अब न्याय भन्ने केटो पनि राजनीति गर्न थालेछ भने । राजनीति भनेको त काम नभएका । पढालेखा नभएकाले पो गर्ने त । तेत्रो एम ए पास गरेर पनि राजनीति गर्ने हो ।कसैले त बहुलाएछ पनि भन्न भ्याए । त्यस्तो सोझो मान्छेलार्इ कसले भड्काएर राजनितिमा हाल्दिए छ । पक्कै पनि कसैले टुना मुना गरेको हुनु पर्छ पनि भने । बाबुआमाले सम्झाउँदै अस्पताल लगे । लामो प्रतिक्षा पछी डाक्टर सँग भेट भयो । डक्टरले न्यायका सबै कुरा सुने । ती महिलार्इ अंश र बच्चालार्इ बाबुको नाम दिन सफल भएको कुरा न्यायले सुनाए । डाक्टरले प्रफुल्ल मुद्रामा बाआमालार्इ भने । तपार्इहरु साँच्चै भाग्यमानी हुनु हुँदो रहेछ । न्यायले न्याय दिलाएरै छोडेछन् । भन्दै धन्यवाद न्याय तिमी नाम अनुसारकै रहेछौ भनेर हात मिलाए ।


कृष्ण परियार ‘प्रतिबिम्ब’ – मगन्ते को ?
मलाई केहि काम बिशेष ले काठमाडौँ जानु पर्ने भयो । बिहान को करिब दश बजे म बुटवल बसपार्क पुगे । उतिसारो घुंइचो नभएपनि भिड बाक्लै थियो .सबै आ -आफ्ना गन्तब्य भेट्न आतुर देखिन्थे । बस आउने , जाने क्रम पनि निरन्तर चल्दै थियो । म सरासर टिकट लिन काउन्टर तिर पुगे । ११ बजेको टिकट लिएर बस भए तिर जादै थिए , लौ मेरो गाडी हो आउनुस भन्दै गाडी स्टाफ ले बस देखाई दिए ।आफ्नो सिट पहिचान गरेर मा बस भित्र बसे । बिस्तारै खाली सिटहरु भरिभराउ भयो । कोहि पानी पानी,कोहि बदाम बदाम भन्दै आउदै जादै गर्दै थिए । मेरो सिट छेउमै पनि एक यात्रु आइपुगे । ए मेरो सिट पनि यहिँ रैछ उनले आफ्नो हातको टिकट हेरेपछी पक्का गर्दै भने । मैले अलिकति सरेर उनको लागि ठाउ खाली गरिदिए । हेर्दा पढेलेखेका ,सुकिलामुकिला ,खाइलाग्दा ज्यान का उनि ढाका टोपी मिलाउदै सिट मा विराजमान भए .

केहि छिनमा एक जना पण्डित हरि ओम हरि हरि ओम भन्दै बस भित्र छिरे । “ लौ मैले सिद्ध बाबा बोकेर आएको छु , तपाइको यात्रा शुभ होस् ” सबै तिर नजर घुमाउदै उनले भने । हातको सानो थालि मा रातो अबिरको टिका र केहि फुलहरु थिए । उही हरिओम को मन्त्र फलाक्दै बस भित्र काम यात्रु लाइ टिका लगाई दिन थाले । मेरो छेउका भलादमी शिरको टोपी अलि माथि सार्दै टिका लाए अनि गोजी बाट बीस रुपियाको नोट निकालेर पण्डित को हातमा राखी दिए । पण्डित लागे फेरी अर्को गाडी तिर । फेरी गाडी मा छिरे एक जना गन्धर्व । उनको हातमा थियो सारंगी । सारंगी लाइ कोखिलामा च्यापेर शिर झुकाएर नमस्ते गरे । सारंगी को धुन संगै गितको सुरुवात गरे । एकैछिन बस भित्र सांगीतिक माहोल छायो । मेरो छेउका भलादमी पनि चाख मानेर गित सुन्दै थिए । केहि मिनेट को गित सकिएपछी गन्धर्बले सहयोगको याचाना गरे । “हजुर केहि सहयोग गर्नुस ।” यो सुनेर मेरो छेउका भलादमी को मुखाकृती फेरियो। उनले अगाडी उभिएका गन्धर्बलाइ सुझाउदै भने “ हेर यसरि मागेर खानु राम्रो होइन , यस्तो जवान मान्छे ले त मिहिनेत गरेर,आफ्नो हात पाखुरा बजारेर खानु पर्छ ।” “तेरो अरु केहि काम छैन .मगन्तेको जात ?” ‘उनले जात लाइ दोष दिन भ्याइसके .मत अलमल परे होइन यो मगन्ते को परिभाषा केहो ? मात्र रातो टिका निधारमा लगाइदिएबापत पैसा लिने ति पण्डित मगन्ते नहुने ,अनि आफ्नो सारंगी को धुनमा कला र गला प्रस्तुत गर्ने ति गन्धर्ब मगन्ते हुने ? उनले यसरि गित गाउदै हिड्दा मिहिनेत गर्नु पर्दैन होला र ? आखिर को हो मगन्ते मैले बुझ्न सकिन ?


कुसुम ज्ञवाली – साँघुरो (लघुकथा)
त्यतिखेर मेरो कोठा साँघुरो थिएन । म सङ्ग खाट, पलङ वा दराज थिएन । म सङ्ग गाडि, मोटरसाइकल वा साइकल पनि थिएन । कोठामा सोफा, कुर्ची, टेबल, टुल नहुदा मेरो कोठा रित्तै थियो तर पनि उ मेरो कोठामा जुनैबेला पनि बारम्बार आइरहन्थ्यो, भुइँमा फ्यात्त बस्थ्यो र जान्थ्यो ।
उसकालागि सुत्न भनेर मैले महँगो मुल्य तिरेर गजबको पलङ किनेँ । उसैले सजिलोसंग बस्न सकोस भनेर मैले मुलायम सोफा किने। उसकै सजिलोको लागि कुर्ची र टेवलहरूको ब्यबस्था गरेँ ।
उ भान्सामा पनि जान्थ्यो, मन लागुन्जेल बस्थ्यो । उतिबेला भान्सा पनि उस्तै खालि-खाली थियो । उतिबेला म संग ग्यास चुलो वा किचेन -याक वा डाइनिङ टेवल केहि पनि थिएन । नरम बस्ने कुसनवाला कुर्ची वा त्यस्तै विलाशका कुनै सामग्री थिएनन् । मैले उसकै लागि डाइनिङ टेबल कुर्ची कुसन लगायतका सामग्री किनेँ ।
कोठामा सर सुबिधाका सामग्री थुप्रिदै जाँदा-जाँदा कोठा साँघुरो हुदै गयो । सामग्री दिनदिनै थपिँदै गए, एक पछि अर्को उसकालागि यहाँ सम्म कि अोभन, वासिङ मेसिन, फ्रीज र एसी सम्म पनि कोठामा भित्रीए । एक दिन कोठा यति सम्म साँघुरो भयो की उ स्वयम कोठामा अटाउन सकेन । उ मेरो जीवनको चीर सुख थियो। उसको वियोगको पिडामा म पुन अरू थप सामग्री कोठामा जोड्ने तैयारीमा छु ।


 हरिप्रसाद भण्डारी – प्रवृत्ति
सहरको केही पर एकान्त स्थानमा एउटा मन्दिर थियो । मन्दिर वरिपरि सानासाना कुटीहरू थिए । कुटीमा योगी, सन्न्यासी तथा पूजारीहरू बस्थे । नजिकै बाक्लो बस्ती भएको हुँदा नियमितरूपमा भक्तजनहरू मन्दिरमा दर्शन गर्न र घुम्न आउँथे । मन्दिर परिसरको वातावरण सुन्दर र रमणीय थियो ।
मन्दिर र कुटीहरूमा चढाएको फूल-प्रसाद खान पाइने हुँदा त्यस क्षेत्रमा मुसाहरूको बिगबिगी थियो । एक-दुइटा बिराला पनि थिए तर सयौँ मुसाकामासु बिरालाको सङ्ख्या नगण्य थियो ।
मुसाहरूको बगालमा काले र खैरे नामका दुइटा मुसा थिए । दुवै साथीसाथी थिए । एउटाको आनीबानी अर्कोलाई थाहा थियो । खेल्दा, डुल्दा वा चारो खोज्न जाँदा सधैँ सँगै हुन्थे । युवा जोश थियो । प्रशस्त चारो पाइने हुँदा मोटाएर टुनुक्क परेका थिए ।
घरिघरि बिरालाले दुःख दिने हुँदा दुवै हैरान थिए । बिरालाले फेला पार्‍यो भने अकालमा मर्न सकिन्थ्यो । सधैँ सतर्क भएर हिँड्थे ।
बिरालाको फूर्ति देखेपछि काले मुसालाई बिरालोको बन्ने इच्छा भयो र आफ्नो इच्छा साथीलाई सुनायो ।
-‘जाबो बिरालो !’ खैरेले भन्यो । तैपनि कालेको मनमा बिरालो बन्ने इच्छा तीव्र हुँदै जान थाल्यो । बिरालोको फूर्ति देख्दा उसलाई ईष्र्या लागिरहेको थियो ।

कुटीमा ठूला ज्ञानी र जादु गर्न सक्ने एउटा योगी थिए । कालेले उनलाई प्रशन्न पार्‍यो र बिरालो बन्ने इच्छा जाहेर गर्‍यो । योगीले आफ्नो योगको बलका आधारमा कालेलाई केही समयका लागि ढाडे बिरालो बनाइदिए ।
‘अहा, म बिरालो भएँ ! क्या मज्जा !’ ऊ खुसीले उपि|mयो, रमायो र वरपर दौडियो ।
बिस्तारै भोकले च्याप्दै गयो । ‘अब केही खानुपर्छ, ऊ आहाराको खोजीमा निस्कियो । खैरे र उसका साथीहरुले देखे- काले बिरालो आहाराको खोजीमा उनीहरू बस्ने दुलोको बाहिर ढुकेर बसिरहेको थियो ।


कुसुम ज्ञवाली – अन्ध विद्रोह (लघु कथा)

ऊ सानै देखि सुन्दर चित्र बनाउन अभ्यस्त थियो । उसले पढ्न थाल्दा अगाडी आइ परेका रामायण, महाभारत र गीता पढ्यो । उसले गरुड पुराण र भागवत पुराण सुन्यो । अनि उसले थुप्रै पौराणीक पात्रहरुको चित्र कोर्‍यो, देवी, महाकाली, सरस्वती, सीता, राधा, लक्ष्मी आदि आदि ।

उसको उमेरसँगै रुचीहरु फेरिए । उसले भानुभक्त पढ्यो, लेखनाथ पढ्यो, देवकोटा पढ्यो, भूपी पढ्यो र पारीजात पढ्यो । उसले आमा पढ्यो र युवाहरुको गीता पनि पढ्यो । उसको कलाले नौलो मोड लियो । उसका चित्रकलामा पुन देवीका आकृति देखापरे तर मुहारमा भने आमाको छवि थियो । सयौं सरस्वतीका चित्रहरु पुन कोर्‍यो । ती चित्रमा दिदीका छविहरु उतार्‍यो । उसले कोरेका राधा र सीताका चित्रहरुमा उसका प्रेमीका आकृति लेख्यो । उसका चित्रहरुमा नौलो आयाम थपियो । ख्याति चुलिदै गयो । उसले मान सम्मानहरु पनि पाउँदै गयो । उसका कलाहरुले ठूलो मूल्य पाउन थाल्यो ।

उसलाई डि.भि.पर्‍यो । उसले इसाई धर्म मान्ने निर्णय गर्‍यो । उसलाई पुरातन धर्म प्रति द्वेष जाग्यो र बिद्रोह गर्यो ।सम्पूर्ण हिन्दु पुस्तकहरु जलायो र वाइवल पढ्न थाल्यो । शनै शनै बाइबल प्रति अन्ध भक्ति जाग्यो । क्रमश आफ्ना कलाकृतिहरु पनि नष्ट गर्दै गयो । जलाउँदै गयो देवीका सरस्वती र दुर्गाका तस्वीरहरु । उसले दिदीको छवि भएका सरस्वतीका तस्वीर पनि जलायो । प्रेयशीका छवि भएका सीताका तस्वीरहरु पनि जलायो ।

आज हवाइजहाज चढ्ने दिन । उसले आमाका छवि भएका सरस्वतीका तस्वीरहरुका बाँकी अन्तिम पत्रहरु जलाउँदैछ ।


कुसुम ज्ञवाली – स्वाभिमानी कवि (लघु कथा)

“आँखा बाँधेर बन्दुकका कुन्दाले हिर्काउँदा करङ भाचिएको छ। म सोझो गरी बस्न सक्तिन। आन्द्रामा घाउछ, लठ्ठि कोचेर यातना दिए, दिशा बस्न पनि असहज छ। टाउकोमा चोटैचोट बेहोस हुने गरी कुट्थे हरेक दिन। ती टाटेपाटे कपडा लगाउने जल्लादहरूले। मेरा दाँत भाँचिदिए, हात भाँचिदिए, खुट्टा भाँचे तर मेरो स्वाभिमान भाँच्न सकेनन्।” आदरणीय विद्रोही जनसमुदायको जीत भएपछि आज म रिहा हुन पाएँ। अरू केही महिना म जेलमै रहेको भए म ज्यूँदो रहने थिंईन। “दोसल्ला ओढाइएका सम्मानित कवि विप्लवको भाषणमा जीवनका हृदय विदारक भोगाई अभिव्यक्त भइरहँदा दर्शक दीर्घाका गहभरी आशु थिए। केही युवा दर्शकका आँखामा आक्रोशको आगो बलेको थियो।”

“केही कार्यकर्ताले विप्लवलाई राष्ट्रले सांस्कृतिक विभागलाई लोकतान्त्रिकरण गर्ने जिम्मा दिनुपर्ने माग राखे। ठूला नेताले आफूले सत्ता सम्हालेपछि विप्लवलाई ठूलो जिम्मा दिने घोषणा गरे। सत्ताका अनुहार परिवर्तन भए, जेलमा बस्ने कुर्चीमा बैंसे। पहिले कुर्चीमा बसेका नयाँ नेताका प्रवक्ता बने। नयाँ नेतृत्वको भयानक तारिफ भयो। ठूलठूला वक्तव्य र प्रचारबाजी भए पत्रिकाहरूले विशेषाङ्क निकाले। बडा नेतालाई तारिफ र वन्दना नगर्न सञ्चार माध्यम कुनै भेटिएन। समग्र कर्मचारी संयन्त्र नै आफ्नो भए जस्तो देखिन थाल्यो बडा नेतालाई तपाइहरू कसरी हाम्रो पाटीमा समाहित हुन भयो?” भनेर, बडा नेताले सोध्दा, “विचारको विजय हो, कमरेड! तपाई जस्ता युगश्रष्टाले देश हाँक्नु पर्छ बुझ्नुभो हामीले जहिले पनि नयाँ कुरालाई स्वीकार गरेर आफूलाई फेर्नुपर्छ भन्नै कुरा हजुरबाट सिक्यौ। बडा नेताले कर्मचारीबाट पाएको जवाफले दङ्ग परे।
“तपाई जस्तो त्यागी र स्वाभिमानी कविले पनि बिक्छन् भन्ने मलाई लागेको थिएन। सत्ता बाहिर रहेका हाम्रा विचारसँग सहमत नभएका मान्छेले हामीलाई तारिफ गरेको बेलामा तपाईले नै झन सरकार मातहतको विभाग कै जिम्मा लिएको मान्छेले पनि हाम्रा नेताका ससाना झिना मसिना गल्ती कमजोरी उछालेर आलोचना गर्ने।” अर्का थरी नयाँ टाटेपाटे पोसाक लगाउने कार्यकर्ता आएर कविलाई बडानेताको आदेश अनुरूप धम्क्याए। उनले तारिफ बडा नेताको फोस्रो तारिफ गर्न र माफ माग्न अस्वीकार गरे।

प्रतिगामीको गद्दार बनेको आरोपमा विभागको जिम्मेवारी मुक्त गरेर पुनः जेल हालियो र कारबाहीमा परेका पुरानै विभागीय प्रमुखलाई सोही विभागको जिम्मा पुनः दिईयो भन्ने खबर पत्रिकाहरूमा छापिएको कुरा जेलमै त्यहीको पुरानो सिपाहीले विप्लवलाई सुनायो।


हतियार (लघु कथा)
पार्टीमा शुद्धीकरण र फौजीकरणको अभियान चलेको थियो । सबै क्षेत्रका कार्यकर्ताहरू जनमुक्ति सेनामा जाने निर्णय भएको थियो । मोर्चाबाट सेनामा जानेहरूको सूची, पद र कामको विवरणको जानकारी पनि गराइएको थियो । लामो अवधिसम्म सांस्कृतिक मोर्चाको विभिन्न पदमा बसेर काम गरिसकेको कमरेड प्रवीणको नाम पनि जनमुक्ति सेनामा जानेमा परेको थियो ।

सबैलाई जम्मा गरियो र वैचारिक प्रशिक्षण पनि दिइयो । युद्धमोर्चा पनि तोकियो । थप भेटघाट र विशेष निर्देशन दिने काम पनि भयो ।

कामको सुपरिवेक्षण र अनुगमन गर्न विशेष कार्यदल तत-तत् क्षेत्रमा तीन महिनापछि आउने कुरा पनि सुनाइयो । हातहतियार र गोलिगट्ठा पनि सबैलाई थमाइयो । सबैले खुसी भएर आआफ्नो झोला बोके ।
कमरेड प्रवीण भने केही बोलेन , मौन, चूपचाप र गम्भीर देखियो ।
कार्यदलका कमाण्डरले फेरि उनै कुरा दोहोर्‍याए ।
प्रवीणले आफ्नो कुरा राख्यो—”खोइ मेरो हतियार ?”
“तपाईंलाई यत्रो अत्याधुनिक हातहतियार र गोलिगट्ठा दिइएको छ ,फेरि तपाईं ?”—कमान्डर झोक्कियो ।
प्रवीणको अनुहार व्यङ्ग्यात्मक देखियो ।
एकछिन त कमाण्डर केही नबुझेझैँ गरी घोरियो । त्यसपछि एक जनालाई अरायो र प्रवीणको सामु झोला राख्दै भन्यो- “ल यसमा अरू तीन सय गोली छन् ।”
प्रवीण भने केही बोलेन । उभिरहृयो, मौन र गम्भीर भएर । अनुहारको भाव अर्कै थियो- एकदमै व्यङ्ग्यात्मक ।
“तपाईंले मलाई खास हतियार नै दिनु भएको छैन ?”
कमाण्डरको अनुहार एकदमै भिन्नै भयो- आक्रोशित ।
“तपाईंले क्रान्तिको मर्मलाई बुझ्नु भएन कमरेड ?”
“बुझेर नै मैले बन्दुकसँगै कलम पनि मागेको हुँ ।”
कमाण्डर रिसले थरथर काम्दै के के बोल्दै थियो ।
प्रवीण कमरेड भने व्यङ्ग्यात्मक अनुहार लगाएर एकटकले कमाण्डरतिर हेरिरहेको थियो ।


कार्यवाही सिफारिस (लघुकथा)

एउटा राष्ट्रिय दैनिकले छापेपछि सुनुवाई भयो, चौथो अंगको दवाव शक्ति वास्तवमै प्रभावशाली हुन्छ। पत्रकारले आफ्नो मतराखे। राजधानीको एउट होटेलमा बसेर भविष्यवाणी गर्ने, सबै खाले रोग निको पार्ने र सम्पूर्ण मनोवैज्ञानि समस्या वा सामाजिक समस्या ग्यारेण्टीकासाथ समाधानको नाममा ठगी गरेको विदेशी ठग ज्योतिषलाई पुलिसले गिरफ्तार गरेपछिको प्रतिकृया दिदैं थिए सोही राष्ट्रिय दैनिकको पत्रकार महोदय।

वास्तवमा भन्ने हो भने, लोकतन्त्र भनेको यही हो। प्रेसले इस्यू सार्वजनकि गर्ने वित्तिकै सरकारले जनताको सरोकारको विषयमा गम्भीरतापूर्वक छानविन थालेको छ। देशमा देशमा जनताको शासन हुनुको एउटा उदाहरण हो। समाचार आउने वित्तिकै कार्यवाही बढाई सकेको छ गृह मन्त्रलयले। देश र जनताको हितमा हाम्रो पार्टी कटिवद्ध छ ……। सोही मञ्चमा सत्तारुढ नेताले।

हाम्रो अथक प्रयास र निरन्तर शसक्तिकरण गर्ने अभियानको सफलताले गर्दा आज यस्ता ठग व्यक्ति पुलिसको हिरासतमा वस्न वाध्य भएका छन्। गैरसकारी संस्थाका कार्यक्रम निर्देशकलैे आफ्नो एन.जि.ओ.को लोगो देखिने गरी भिडियो खिच्न खटाइएका क्यामरा भ्यानतिर फर्केर कुर्ले। प्रतिपक्षमा रहेको एउटा सानो पार्टीको पुराना नेताले सत्तासीन दलहरुलाई यस्ता जनताको सारोकारका विषयमा गम्भिर भएर काम गरेमा आफ्नो दलले रचनात्मक सहयोग गर्ने बचन दिए। टिभिमा सो रिपोर्टिङ्ग जारी नै थियो।

अर्कोतर्फ भव्य महलमा डिएस्पी सा’बले भने टेलिभिजनमा देखिएको यी दृश्य हेर रेडलेवलको रात्री चुस्को लिदैं थिए। श्रीमतीले रोष्टेड चिकेन थप्दै भनिन, किन हो। आज त निकै खुसी देखिस्या छ नि। आन्दोलनमा गोली चलाएकालाई कार्यवाही गर्ने भन्ने रायमाझीले हल्ला चलाएर टेन्सन भा’थ्यो। आज आनन्द भा’छ। डिएस्पी साबले भने! श्रीमती पक्क परेर मुखमा हेरी मात्र रहिन। हेर बुढी त्यो ज्योतिसिकोमा जाऊ भोली के होला सोधौ भन्थिस नि! आज मैले केटाहरुलाई पठाएर यही हनुमानढोका ल्याउन पठाएर मेरा हात देखाए। कारवाही हुने ग्रह दशा नै छैन रे। म त बल्ल ढुक्क भए। डिएस्सपीले टेलिभिजनतर्फ हेर्दै थपे यस्ता स्वांठ त नेता छन्। हनुमानढोका बोलाउने बित्तिकै कार्यवाही हुन्छ भन्ठान्छन् मुर्खहरु। यस्ता नेता भएपछि पनि हामीलाई कार्यवाही हुन्छ? डिएस्पीले अर्को पेग थपे।


अमूर्त यौन (लघुकथा)

“यो त अति भयो, कहिले जिब्रो पड्काउँदै पिछा गर्ने, कहिलै भित्तामा चाहिने लेखेर टाँस्ने अब त हुँदाहुँदा यस्तो सम्म पनि गर्न लाज नमान्ने। यस्ता कुरा सहेर एक बसिँदैन, दुई बसिँदैन, तीन बसिदैँन कन्या क्याम्पसकी युवा नेतृ लिपिष्टिक माथि ग्लस पोतिएको ओठ टोक्दै आक्रोशित भइन।”
पल्लो क्याम्पसको त्यही केटाहरूको काम हो यो। यस्तो अश्लील मूर्ति ले’राएर हाम्रो क्याम्पस अगाडि राख्ने। निर्लज्जताको पनि सीमा हुन्छ। यस्तो अश्लील मूर्तिले हाम्रो र सिङ्गै कन्या क्याम्पसको अपमान गरेको छ। सम्पूर्ण नैपाली दिदी बहिनीको अपमान गरेको छ। यसको प्रतिकार गर्नै पर्छ साथीहरू हो। मिनिस्कटमाथि सारेर अर्की नैतृ कुर्लिन। यो ल्याउने र यहाँ राख्ने दोषी पत्ता लगाएर हाम्रो अपमान गर्नेलाई कार्यवाही नगरेसम्म हाम्रो क्याम्पस अगाडिबाट कुनै गाडी चल्न दिइने छैन। स्ववियु सभापति नेतृले अडान लिइन।
मूर्ति लिएर आउनै ठेला चालक बचाऊ गर्दै थियौ। ए हजुर मलाई किन हात हाल्नु हुन्छ ? म त गरिब मान्छे पाएको काम गर्ने हौ। मैले एक छाक खान ठेला तान्न पर्छ मेरो के दोष छ र ? बिचरो ठेला चालकमाथि आफ्नो घरको लोग्नेसँग रिस समेत पोख्दै थिए कन्या क्याम्पसका विद्यार्थी ।सडक भरी इट्टा र ढुङ्गा छरपस्ट थिए। कन्या क्याम्पस अगाडिको चोकमा टाएर बालिरहेको थियो । गृहमन्त्रीको राजीनामा माग गर्दै कानमा मुन्द्रा लगाएका सधैं कन्या क्याम्पसकै सेरोफेरोमा देखिने केही केटाहरूले नारा लगाइरहेका थिए।

नीलो प्लेटको कालो चिप्लो गाडी बल्दो टायरको छेउमा रोकियो । इटालेली राजदूत गाडीबाट ओर्लिए पछि बल्ल थाहा भयो “आडम एण्ड ईभ” नामक, मेकल्याज्डोलोको प्रख्यात अमूर्त कला रहेछ । त्यो मूर्ति कन्या क्याम्पसको कला विभागलाई दिएको उपहार रहेछ।


शारदा पराजुली – मेरो मने
दसैँको अष्टमीको दिन बिहानैदेखि घरघरबाट मासुको हरहर बास्ना आइरहेको थियो । ललीताका बुबा पनि मासुको स्वादको कल्पना गर्दै जिब्रो फड्कार्दै खसी काट्ने तरखरमा लागेका थिए । खसी काट्दा चाहिने खुकुरी र रक्ती हाल्न चाहिने भाँडो उनको छेउमै थियो ।

भान्साघरमा आगो धुवाइरहेको थियो । ललीताकी आमा भान्सामा बसेर लसुन अदुवा र प्याज केलाउदै थिइन् । ललीता पिङमा मच्चिँदै थिई । “बाबा हेर्नुहोस् न मैले पिङ कस्तरी मच्चाएँ ।”

“ल, ल बिस्तारै खेल है, फेरि लडिएला नि” ललीताका बाबाले सचेत गराउँदै भने ।
“ए पानी तातेन भन्या । छिटो गर न, फेरि अहिले काइँलालाई ढिला हुन्छ रे । उसले सबैका घरमा खसी काट्न पुग्नुपर्छ । उनी भान्सातिर हेरेर यसरी नै अरु केके भन्दै थिए ।
“बाबा ! हाम्रा घरमा खसी काट्ने हो ?” ललीताले प्रश्न गरी ।
“हो छोरी” उनले स्वीकृति जनाए ।
“अनि खसीलाई काट्दा दुख्दै न बाबा ?” ललीताले फेरि प्रश्न तेस्र्याई ।

“दुख्छ होला नि ।” ललीताका बुबाले छोटो उत्तर दिए ।
“अनि खसीलाई दुखाइ-दुखाइ किन काट्नलाग्नु भएको त बाबा ?” ललीताको जिज्ञासा झन बढ्न थाल्यो ।
“हेर छोरी, आज दशैँ हो त्यसैले खसी काटेर खान लागेको नि । ललीतका बुबाले खुलस्त पारे ।
“कुन खसी काट्ने बाबा ?” ललीताले जान्न खोजी ।
“कुन हुनु नि, उः त्यो चुलबुले खसी काट्ने अनि मज्जाले पकाएर चिची पापा खाने है छोरी । मेरी छोरीलाई चिची पापा कति मिठो लाग्छ हगि ?” ललीताका बुबाले ललीतालाई खुसी पार्ने हेतुले भने । ललीता भने दौडँदैै भान्सामा पसी ।
“ममी …..ममी, बाबाले मेरो मनेलाई काट्ने रे । मेरो मनेलाई नकाट्नू भन्नू न, उसलाई दुख्छ क्या । मेरो मनेलाई काट्दा मर्छ । अब म कसलाई मने भन्ने ? अब म कसलाई खानेकुरा दिने ? म कोसँग खेल्ने ? मेरो मने । मेरो मने मर्छ ।”
“ममी मेरो मनेलाई नकाट्नू भन्नु न । मेरो मनेलाई दुख्छ क्या ।”
उसको बिलौना मिश्रति रुवाइले ललीताकी आमाका आँखा भरिएर आए । ललीताका बाबा पनि स्तब्ध भए । खसी काट्न ठीक परेको काइँलाको हातबाट खुकुरी एक्कासि भुइँमा खस्यो । ललीताकी आमाले बाहिर निस्केर भनिन् “भो खसी नकाटौँ । यसरी छोरीलाई रुवाइ रुवाइ के मासु खानु ?” उनी फेरि भित्र पसिन र उम्लदै गरेको पानीको आगो ओझ्याइन् । ललीता हिक्कहिक्क गर्दै थिई ।
आमाले नयाँ लुगा देखाउँदै अप्रत्यक्ष रूपमा ललीतालाई फकाउन थालिन् । ललीता रुन छाडेपछि आमाले दाल, भात र स्कुसको तरकारी पकाइन् । ललीतालाई अरू दिनको भन्दा आजको खाना खुब मिठो लाग्यो । उसले थपीथपी खाई र उठ्ने बेलामा भनी, “आमा, आज त क्या मिठो खाना पकाउनु भएको ! मनेलाई पनि दिऊँ है ? ऊ मेरो साथी हो नि । मिठो कुरा साथीसँग बाँडेर खानुपर्छ रे, हाम्रो मिसले भन्नु भएको क्या । ललीता थालभरि भात र दाल लिएर मनेको टाट्नामा गई ।

मनेले सिनित्त पारेर सबै भात खायो । ललीताले मनेलाई सुम्सुम्याउँदै भनी, “मेरो ममीले कति मीठो भात पकाउनु हुन्छ हगि, मने !” मनेले कान हल्लायो । ललीता खुसी भई । ललीताले भनेका कुरा भान्साबाट आमा र बुबाले सुनिरहेका थिए ।


रामकुमार बस्नेत – दृश्य
नेपालनाथका छोराहरू सगोलमा बस्न नसक्ने भएपछि बाबुसँग अंशबण्डा गरिदिन भने । पढेका र बढेका छोराले आ-आफ्नै गृहस्थी चलाउन भनेर नेपालनाथले पनि आफूले दुःखले कमाएको एउटा घर छोराहरूको नाममा जति पुग्छ खुसीकासाथ सबैलाई बराबर बण्डा गरिदिए ।
बाबुबाट अंशको रूपमा पाएका घरका केही कोठामा छोराहरूले आ-आफ्नै तरिकाले रङरोगन गरे । केही दिनमा नै त्यो घर रातो, पहेलो, हरियो, कालो, सेतो रङले रङ्गीचङ्गी भयो । नेपालनाथले जिन्दगीभर रङरोगन गर्न नसकेको घर रङी विरङ्गी देखेर केही पीडाबोध गरे ।
दिन बित्दै जाँदा छोराबीच वैमनैश्यता बढ्यो । छोराहरूले आफ्नो कोठा-चोटा आँगन सबैतिर पर्खाल लगाए । आवतजावत गर्न नै मुस्किल भयो । नातिनातिनी एउटै आँगनमा खेल्न पाएनन्, यो दृश्य दे्रख्नु अघि नै नेपालनाथले यहाँबाट विदा लिए ।


होमशंकर बास्तोला – पुष्टि कसरी गर्ने ? (लघु कथा)
विशेष अदालतको अगाडि एउटा एकतले घर भग्नावशेषरूपमा ठडिएको थियो । इजलासमा बसेको समयमा आँखा त्यस घरमा पुग्दा न्यायाधीशका मनमा लाग्दथ्यो – ‘यो घर कसको होला ?’ तर त्यो घर वर्षै दिनमा एकाएक छ तलेमा परिणत भयो । एक वर्ष अगाडि एउटा सरकारी संस्थानको जि.एम.मा नियुक्ति भएका विष्णु सिंहलाई अकूत सम्पत्ति कमाएको भनी अख्तियारले विशेष अदालतमा मुद्दा दायर गरेको थियो । इजलासमा सरकारी वकिल आफ्ना प्रमाण पेश गर्दै बहस गरिरहेको अवसरमा न्यायाधीशले सरकारी वकिललाई प्रश्न गरे-‘ वकिल साप, विष्णु सिंहले भ्रष्टाचार गरेको के प्रमाण छ ?’ अदालत अगाडि रहेको छ तले आकर्षक घर वकिलले देखाउँदै भने ‘ श्रीमान् भ्रष्टाचारको प्रमाण ऊ त्यही छ तले घर हो । ‘ न्यायाधीशले छ तले घरतिर पुलुक्क हेरेर मनमनै सोचे- ‘वर्ष दिन अगाडिको एकतले घर छ तले ! तर कसरी पुष्टि गर्ने ?’


श्रीधर शर्मा – सङ्कटकाल

दिनानुदिन बढ्दो हिंसाका कारणले गर्दा सरकार ज्यादै त्रशित बनेको थियो । दुई जनाले पहिलो हत्या मोटरसाइकलमा चढेर गरेको कुरा थाहा पाएपछि सरकारले ‘मोटरसाइकलमा सवारी गर्न दुई व्यक्तिले नपाउने’ भनी प्रतिबन्ध लगायो । जसबाट थुप्रै मोटरसाइकल सवारलाई पुलिसले पक्डियो ।
हत्या कम भएन । फेरि साइकलमा चढेर हत्यारा भाग्न सफल भए । सरकारले साइकलमा चढ्ने हरेकलाई साइकल नचढ्न आदेश दियो । सबै साइकलवालाहरूले आ-आपmना घरमा साइकल थन्क्याएर पैदल हिँडे ।
जब तेस्रोपल्ट हत्या भयो तब हत्याराहरू नीलो पोसाकमा देखिए । अब पुलिसले फेरि नीलो लुगा लगाउने जतिलाई पक्डिँदै थुन्दै गर्न थाल्यो । त्यसपछिको हत्याकाण्डमा हत्याराले मात्रै गन्जी र कट्टु लगाएको पाइयो । अब बिचरा, गन्जी र कटटु लगाउने मात्रै हैसियत भएकाहरूले गन्जी पनि लगाउन छोडिदिए पुलिसले पक्डिएला भन्ने डरले ।
हत्याराहरूलाई अझै पुलिसले पकड्न सकेको थिएन अब हत्याराले कतै अर्को हत्या कट्टुमात्रै लगाएर गरे भने आफू पुलिसको भयङ्कर कुटाइबाट बच्नको लागि कहाँबाट लुगा ल्याएर आफ्नु शरीरलाई ढाक्ने ? अति विपन्नवर्गका जनतालाई चिन्ता पर्न थालेको छ ।


गणेश घिमिरे ‘मार्मिक’ – मान्छे
उसले धेरै जनाको मुखबाट धेरै ठाउँमा र धेरैपटक सुनेको छ- मुलुकमा गणतन्त्र आयो, अब त सर्वसाधारण जनताको पनि पहुँच सिंहदरबारमा पुग्यो । अब भने नेपाली जनता साँच्चैका सार्वभौम भएका छन् ।
उसको मनमा उसले सुनेका ती कुराहरू एकाएक गुञ्जिए । उसले सोच्यो- हो त नि म पनि त नेपाली जनता । आज भने सिंहदरबार पसेर मज्जाले हेर्ने हो । रहर पुग्ने गरी ।
मनमा यस्तो कुरा सोच्दासोच्दै ऊ सिंहदरबारको पश्चिमतर्फ अविस्थत मूलगेटमा पुगिसकेको थियो । ऊ सरासर भित्र छिर्न खोज्यो तर मूलगेटमा पहरा दिएर बसेका राष्ट्रसेवकले उसलाई रोक्दै भने- ए दाइ  कहाँ जान लाग्नु भा’को ? यहाँबाट मान्छे छिर्न मिल्दैन ।
उसलाई अचम्म लाग्यो- मान्छे छिर्न नमिल्ने भए केका निमित खोलिएको हो त यत्रो यामानको गेट हँ भाइ ?- उसले प्रश्न गर्‍यो ।
चुप लागेर उताबाट जानुस् न, मिल्दैन भनेपछि । पहरा गणले अलि रुखो स्वरमा जवाफ फर्काए ।
ठीक त्यसैबेला उसको अगाडिबाटै ३-४ वटा सरकारी गाडीहरू सरासर गेटबाट भित्र छिरे । उसले देख्यो- ती गाडीहरूभित्र पनि मान्छे नै सवार थिए । ऊ असमञ्जसमा पर्‍यो । मान्छे छिर्न नमिल्ने गेटबाट सरासर छिर्ने ती को थिए त ? उसले आफैँलाई प्रश्न गर्‍यो ।
उसले धेरैबेर निधार खुम्च्याएर सोच्यो र एउटा निष्कर्षमा पुग्यो । वास्तवमा अबचाहिँ हामी सर्वसाधारण नेपाली जनता पनि वास्तविक ‘मान्छे’ भएछौँ, मुलुकमा गणतन्त्र आएपछि । त्यसैले त मान्छे छिर्न पाइने गेटबाट छिर्न पाइएन नि ।
के सोचर हो कुन्नि, ऊ फिस्स हाँस्यो र अर्कोतिर मोडियो मान्छे हुनुको नियति बोकेर ।


कुसुम ज्ञवाली – शालिकको मुखाकृति (लघुकथा)
–“….उहाँ जस्तो महान निस्वार्थ नेताको अभाब सधै खट्कीरह्यो हाम्रो आन्दोलनमा” दिबंगत नेताको योगदान बारे नेताका सहकर्मी एकजना बृद्ध कार्यकर्ताले टिप्पणी गरे। साठीऔँ जन्मदिवशका अबसरमा आयोजित कार्यकर्मको थालनी गर्न प्रमुख अतिथि महासचिब कमरेड नआइपुगेको अबसरलाई उपयोग गर्दै सहभागीहरु आपसमा गफिँदै थिए।
आगामी आन्दोलनको दिशा, देशका भबिश्य, अर्थतन्त्र, बिश्व कलासाहित्यको झुकाव, दर्शन र मानव बिकासको इतिहास सम्मका सबै बिषय भएका यथेष्ट बहश सकिए पछि गफ केन्द्रित भयो नेताको शालिकको मुखाकृतिको बारेमा।
यस अघि कहिलै हेेक्का नगरेका एक जना कला समिक्षक कमरेडले मुखाकृतिको बारेमा यसो सम्म भने –“यस शालिकको भावानुभुति साँच्चीकै अनौठो छ। मैले यसवारे एउटा लेखनै लेख्ने तयारीमा छु। म यसबारे “रिसर्च” गरिराछु।”
– “बास्तवमा उहाँको अनुहारमा गहिरो बेदना छ। उहाँले महासचिबवाट राजीनामा गरेको त्यो उहाँको अन्तिम महाधिबेशनमा भएको अन्तरघातको पीडा प्रतिबिम्वित भएको छ, यस शालिकमा।” एक जना राजनैतिक बिश्लेषक पत्रकार कमरेडले अमिलो मुखाकृति पार्दै भने। त्यतिबेलाको गुटबन्दिको एक झलक तत्क्षण सम्झना पनि भयो उनलाई।
– “पार्टिमा बढ्दै गएको बुर्जुवा प्रबृत्तिले दिबंगत कमरेडलाइ ज्यादै पिरोलेको थियो। जुनकुरो शालिकमा प्रष्टसँग प्रतिबिम्बित भएको छ।” पार्टीमा अलि “हार्डलाइनर”का रुपमा चिनिने कमरेडले टिप्पणी गर्दै सम्पूर्ण समस्याको जरो पत्ता लगाए झै गजक्क परे।
– “त्यसो होइन कामरेड, यस शालिकमा त उहाँको उपप्रधानमन्त्री हुँदाखेरीको सुखद अनुभुति पो प्रतिबिम्वित छ।” अर्का “मनमा पाप नभएका” मानिने कमरेडले ठट्यौली पारामा भने।
– “पहिले यो शालिकको मुखाकृति हँसिलो थियो। पार्टिले चुनाबमा हारे पछि कमरेडको भड्किएको आत्माको कारण शालिकको अनुहारमा गहिरो पीडा देखिन थालिएको छ।” गलामा मुगा र “स्टोन”का माला लगाएका केन्द्रियस्तरका नेताले निधारमा गहीरा रेखाहरु पार्दै जिकिर गरे।
उक्त शालिक बनाउँदा भारतबाट आएका एकजना कलाकारको खेतालो भएर काम गरेको डकर्मी पनि आज त्यही उपस्थित थियो। कसिलो सङ्ग हात धेरैले मिलाए पनि उसलाइ कसैले चिनेनन्। उसले बिभिन्न कमरेडका शालिकको मुखाकृतिका बारेमा कुरा सुनेर मनमनै भन्यो – “मुला देशीले पैसा नदिए पछि झ्वाँक चलेर मैले विगारी द्या’थेँ। कुरै बर्ता नेताका।” ऊ मनमनै हाँस्यो।


किशोर पहाडी – अवशेष वस्ती
पूरावस्ती चारैतिर अस्तव्यस्त भएर थुप्रिएको थियो । नीलो हाफ ज्याकेट लगाएका केही मान्छेहरू त्यो अवशेष वस्तीम छिरेका थिए । चारैतिर शून्यता थियो कोलाहल पूर्ण भूकम्पपछिको शून्यता ।
नीलो ज्इाकेट लगाएका मान्छेहरू त्यो भूकम्पले आक्रान्त वस्तीमा शान्त मुद्रामा थिए । वस्तीका अरूहरू आतङ्कित मुद्रामा उनीहरूलाई हेरिरहेका थिए ।
भेट भयो त्यो वस्तीमा एक सुन्दर बालिका । करिब १२ वर्षकी त्यो बालिका सबैभन्दा अलि पर गुँडुल्किएर बसिरहेकी थिई ।
नीलो ज्याकेट लगाएकाहरूमध्ये अगाडिको व्यक्तिको आँखा त्यो बालिकामा पर्‍यो ।
ऊ सरासर त्यो बालिकासम्म पुग्यो तर त्यो बालिकाले उसलाई हेर्दा पनि हेरिन ।
व्यक्तिले उसलाई सोध्यो -“नानी ! तिम्रो नाम के हो ?”
त्यो बालिकाले जवाफ दिइन् “तिमी किन यहाँ बसिरहेको ?” तर पनि त्यो बालिका बोलिन । “भन न नानी, तिमी किन बोल्दिनौ ?” तर पनि त्यो बालिका चूपचाप थिई ।
“तिमीलाई के चाहियो ? खानेकुरा ? पानी ? चकलेट ? .. के चाहियो भनन ।”
अब बालिकाले मुन्टो अलिकति उठाई । ट्वाल्ल त्यो व्यक्तिलाई हेरी । बालिकाको आँखा आँसुले लथपथ थियो ।
“भन न के चाहियो तिमीलाई ?”
बल्ल त्यो बालिका बोली -“मलाई ? अंकल, मलाई मेरी आमा चाहियो । उहाँ यहँा भुइँचालोले पुरिनुभएको छ ।”


विदेश गएको पाँच बर्षपछि ह्यारी नेपाल फक्र्यो । नेपालमा बाले हरि-हरि बनेर बोलाउने ह्यारी नेपाल फर्कदा कसैले नचिन्ने होकी भन्ने चिन्तामा थियो उसलाई । काठमाडौं हवाइ अड्डामा कालो चस्मासहित आधुनिक क्यामरा कम्प्युटर र अंग्रेजी रहनसहनका साथ झर्र्यो । दायाँबायाँ हेर्र्यो सबै पुरानो नयाँ केही देखेन ।
छ्या कस्तो फोहोर भन्दै रुमालले नाक छोप्यो । ह्यारीको प्रतिक्षामा बसेका बाबु-आमाले छोराको लवाई खुवाई देखेर चिन्ने सकेनन् । ह्यारीले भने बाबुले आमालाई चिनी हाल्यो । हरि विदेश जाँदा बाबु किनेको कछाड र आमालाई किनेको धोती फाटेको थिएन । उसलाई ठम्माउन गाह्रो भएन । बाबु आमाका साथ गाउँघरसम्म पुग्यो । गाउँमा हरिलाई सबैले चिने तर उस्ले कसैलाई चिनेन् । आफ्नो पढेको स्कुल लथालिङ भताभुङ थियो । गुरुहरु बुढा भइसकेका थिए । घर छेउको काब्रोको रुख मरिसकॆको थियो । तल्लो गाउँमा डाँडाको डिस्को भत्केको थियो । हरि गाउँ आउँदै छ भन्ने समाचार ल्याउने कागहरु आवाज देखि उ वक्क थियो ।
मिनरल वाटरको बोत्तलमा मात्र पानी खाने भइसेको थियो ह्यारी । अग्रेजी पपमा बसेर फुटबलको आनन्द लिने ह्यारी गाउँका भट्टी देखि वाक्क थियो । गाउँ घरकॊ ढुङ्गा माटोले उसलाई चिन्यो तर ह्यारीले कसैलाई चिनेन । हरिको आगमनले सिङ्गो गाउँ रमाएको थियो । घरमाथिको ढिस्कोले अंगालो हाल्न खोज्दै थियो । घरको बारीमा रहेको मखमली फुल मस्कुराएको थियो तर खोई के भयो कुन्नी ह्यारीलाई आफै जन्मेको ठाउँ बिरानो भयो । गाउँ बस्नै मन गरेन तोकिएको समयभन्दा दुई साता पहिला विदेश फर्कने निर्णय लियो । काठमाडौं विमानस्थलसम्म राम्रोपन आफ्नोपन भेटेन ।
जब विमान उड्यो अनि ह्यारी टोलाउन थाल्यो । सोच्न थाल्यो विदेशको दुःख । मनमनै सोच्न थाल्यो अब कहिले आउने नेपाल उत्तर थिएन । सोची रह्यो अब विदेशीको हवाई अड्डामा उत्रियो । सबै बिरानो कोही थिएन आफ्नो भन्ने । न ह्यारीको भाषा विदेशीले बुझ्ने नत विदेशीको भाषा ह्यारीले । ह्यारी उत्रने हवाई अड्डामा उनको कसैले चासो राखेन । उसलाई नमाटोले चिन्यो न ढुङ्गोले नै । उनको पहिचान काठमाडौं विमानस्थलबाटै समाप्त भयो भन्ने होस् बल्ल ह्यारीलाई आयो । आउँदाका दिन देखि नै ऊ आफ्नो कर्मभूमिमा काम थाल्यो । रात दिन खटिएको छ । खाने बस्ने सुत्ने ठेगान छैन । अहिले केवल थकाई पसिना र मिहेनत उसको लागि आफन्त भएको छ ।
मृतसमानको आफ्नो पहिचान लिएर बाँची रहेको छ- ऊ । कहिलेकाही सम्झन्छ- म जन्मेको गाउँमा बस्न पाए र आफ्नो भन्ने देख्न पाए । 


घोडचढी

नयाँ सरकार बनेपछि गाउँ पुग्ने इच्छा, उत्सुकता र आवश्यकताबोध गरेर एक जना पत्रकार सहरबाट गाउँतिर लाग्यो । गाडीबाट झरेपछि उसले एक जना गाउँलेलाई पनि साथमा लियो ।
दिनभरिको हिँडाइपछि गोधुलीमा ऊ एउटा भञ्झ्याङ अर्थात् नेटोमा पुग्यो । चौतारी थियो, पसिना ओभाउन , सुस्ताउन चाह्यो । त्यति नै बेला दुई जना कुद्दै र पसिना पनि पुछ्दै स्याँस्याँ र फ्याँफ्याँ गर्दै त्यतैतिर आउँदै थिए । पत्रकार अलि डराए जस्तो पनि भयो- बन्दुक बोकेका ती दुई जना देखेर । उसले पुलुक्क हेर्‍यो गाउँलेतिर ।
“सेनाका मान्छे हुन्”- गाउँलेले विश्वस्त पार्‍यो ।
ती दुई बन्दुकधारीले पनि चौतारामा बस्नेहरूलाई पुलुक्क हेरे र फेरि कुदे ।
पत्रकार र गाउँले पनि ओरालो लागे । दस मिनेट तल जति गाउँ थियो । गाउँको मुखमै पुगे । त्यहाँ पनि बन्दुक बोकेको एउटा मान्छे कुद्दै अघिअघि आउँदै थियो र अलिकति पर चार पाँच जना घोडचढीहरू त्यतै आउँदै थिए । उनीहरू तल झर्दै गए, घोडचढीहरूसितको दूरी कम हुँदै गयो । पत्रकारमा केही मात्रामा भय पनि थियो र कौतुहलता पनि । घोडचढी र पत्रकारबीचको दूरी झन् कम भयो ।
बन्दुक बोकेर अघिअघि कुदेको मान्छेले आफ्नो गति बढायो ।
सबैभन्दा अगाडि कालो घोडा थियो । यस्यल्आर् बोकेको सेनाको मान्छे त्यहाँ थियो । त्यसपछि सेतो घोडा थियो, युवा कामरेड त्यसमा थियो । त्यसपछि थियो- रातो घोडा । त्यसमा केही अग्लो, मोटो, भुँडीवाल, खाइलाग्दो, जीउडाल र अनुहार परेको मान्छे चढेको थियो, त्यसको पछाडि खैरो घोडा थियो । त्यसमा एक जना अधबैंसे थियो र घोडाहरूको पछाडि यस्एल्आर बोकेका दुई जना , घोडालाई पछ्याउँदै कुद्दै थिए ।
घोडाहरू एउटा घरको आँगनबाट धुलो उडाउँदै कुदे, मान्छेलाई मिच्तै कुदे । कुखुराका चल्लाहरू यताउति कुदे, केटाकेटी छेउ-किनारा लागे । एक जना बूढीआमै घरको पिँढीमा बसेकी थिइन्, डरले भित्र कुदिन् । जान्न मन लाग्यो र सोधिन् ः
“फेरि बडाहाकिमहरू आउन थाले कि क्या हो गाउँमा ?”
”कस्तो नचिन्नु भा’को हाम्रा नयाँ मन्त्री होइनन्” – नातिनीले उत्तर दिई ।
उनले हावामा हात हल्लाइन्, हात हल्लाइको भाव अनुहारमा झल्कियो ।
त्यसको लगत्तैजसो एक जना गाउँलेले डोकोमा, मोर्चामा घाइते भएर दुवै खुट्टा गुमाएको जनमुक्ति सेनालाई बोकेर ल्याउँदै थियो ।
पत्रकारले पछाडि फर्केर हेर्‍यो । घोडचढीहरू पर पुगिसकेका थिए । बाटोमा धुलो उडेर कुइरिमन्डल भएको थियो ।
घाइतेलाई बोक्ने गाउँलेले भिन्नै अनुहारका साथ घोडचढीहरूलाई हेर्‍यो र लामो सास फेर्‍यो ।
पत्रकारको मुखबाट अनायास लामो उच्छवास निस्कियो ।
हिमालको चुचुरोबाट बाफ निस्किरहेको थियो ।


कुसुम ज्ञवाली – कार्यकर्ता ( लघु कथा)
चारैतिर मध्यरातको अन्धकार व्याप्त थियो। अन्धकारमा अलमलिएको मान्छेको ठूलै झुण्ड पहाडको फेदमा बिचलित मनस्थितिमा देखिन्थे। केही युवाहरुले हतासमा आत्महत्या गर्ने असफल प्रयास पनि गरे अन्धकारमा। मार्गहिन र दिशाहीन मान्छे गन्तव्यको बोध नभए पछि यो हतासा स्वाभाविक पनि लाग्थ्यो। जंगलै जंगलको उकालो एकापट्टी थियो भने अर्कोतर्फ भयानक आवाज निकाल्दै खोलो बगेको थियो। कता गयो भने उज्यालोमा पुगिन्छ कसैसँग पनि प्रष्ट दिशावोध थिएन। मान्छेहरु आत्तिएर रुन र चिच्याउन पनि थालेका थिए। आवाज पछ्याएर हिंस्रक जंगली जनावरले धावा वोल्दा भन्ने अर्को ठुलो डर थियो।
हतासले मान्छेहरु आत्महत्या गर्लान भन्ने डर बढिरहेकै बेला एकजना अधवैंसेले भाषण गर्दै भन्यो- तपाईहरुले चिन्तै लिन पर्दैन उज्यालो पुग्ने बाटोको जानकारी मसँग छ। यसको निर्धक्कसँग बोलेको अभिव्यक्तिमा सबैलाई आशा जाग्यो। सबैले उसलाई साथ दिएर अगाडी बढ्ने कुरामा सहमति जनाए मान्छेहरुले उसलाई नेता माने। उसले सबैलाई पछि लगाएर उकालो लाग्यो। बिचरा नेतासँग पनि उकालो लागेपछि साच्चै कुन ठाउँमा पुगिन्छ भन्ने जानकारी थिएन। तैपनि सबै मान्छेमा हौसला बढेको र आशावादी भएको देखेर ऊ आफै आफै पनि उत्साहित भयो।
उकालिदैं जाँदा घण्टौ वितेपनि कुनै बाटो भेटिएको थिएन नेता आफैं त्रस्त भएको थियो। नेताले एउटा धमिलो छायाँ देख्यो। ऊ छायाँतर्फ बढ्दा थाहा पायो त्यो छायाँ मान्छेको रहेछ। त्यो मान्छेले नेतालाई म पथप्रदर्शनमा सहयोग गर्छु भन्यो। मलाई बाटो थाहा छ भनेर डोहोर्‍याउँदै लग्यो पनि। लैजाँदा लैजाँदा क्रमश अध्यारो कम हुँदै गयो। अलिअलि उज्यालो हुन लागेपछि नेताले देख्यो डोहोर्‍याउने मान्छे त अन्धो रहेछ।
अन्धोले नेतालाई डाहोर्‍याएको रहेछ भन्ने थाहा पाएपछि नेता बनेको व्यक्तिको यथार्थ पक्ष उजागर हुने डरले नेता स्वयमले पनि आफ्नो आँखा बन्द गरेर अन्धो बनेको नक्कल गर्न थाल्यो। पछि लागेका मान्छेहरुले आँखा बन्द किन गर्ने भनेर प्रश्न गरे नेताले उज्यालोतर्फ जान त्यसै गर्नु पर्छ भनेर तर्क गर्‍यो। उसका पछि लागेर उज्यालो नजिक आईपुगेका सन्दर्भमा मान्छेहरुले नेताको विश्वास पनि गरे, अनि आफ्ना सद्दे आँखा बन्द गरेर नेताको हात समातेर डोर्‍याईदै पछि पछि लागिरहे।


छक्कु उदासी – दशैं र अबोध फ़ुच्चे
दशैं आउँने बेलाको मौसम साँच्चीकै रमाईलो हुन्छ । भौगोलिक हिसाबले पनि नेपालमा दशैं मान्नकै लागि प्रकृतिले सबै कुरा जुराई दिएको हो कि जस्तो लाग्छ । तर…. तर…. त्यहींका धेरै जसो जनताका लागि प्रत्यक बर्ष दशैं, दशैं हैन दशा बन्ने गरेको छ ।
फुच्चे ! पोहर, परारतिर त सानै भएकोले हामी गरिब छौ भन्ने थाहा पनि थिएन र उस्लाई के दशैं, के तिहार मतलब पनि थिएन । आमाको बाबुले अटम भर्दै आएको फुच्चेले यो पालीदेखि आमालाई कल्पनै नगरेका प्रश्नहरू एक पछि अर्को गर्दै सोध्न थालेको छ । पुच्चेले अरु सबै सोधे पनि हाम्रो बाबा खोई ? भनेर नसोधे हुँदो हो भन्ने उसको आमालाई ठूलो जलतराश थियो अर्थात चिन्ता लागिरहेको थियो ।
सुख र खुसी कुन चराको नाम हो ? भन्ने थाहा नै नभएको फुच्चेकी आमाले दशैं र तिहार त झन मान्नै बिर्सेकी थिई । बिहान के खाउँ, बेलुकी के खाउँ भईरहने फुच्चेकी आमा साहुहरूको खेतबारीमा काम नजुरेको दिन त व्रत बसेर दिन काट्दै आएकी थिई । अब त छोरोलाई पनि त्यो गुन्युको भोटो सानो हुदै आएको थियो । फुच्चेलाई गतिलो कमिज र जाँघेको जोह गर्न नपाउँदै दशैं नजिकिएको मार फुच्चेकी आमालाई पर्नु परेको थियो ।
फुच्चे गर्भमा छ भन्ने थाहै नपाई बिदेश लागेका दिलको मालिक आज सम्म अत्तो पत्तो छैन । बेजातीसँग बिहे गरिस भनेर न माईतीले हेरे, न घरकाले स्वीकारे । न घरकी न घाटकी भएको बेला झन गाउँबाटै निकाला गरियो । गाउँ-गाउँतिर डुल्दै जाँदा गाई भैसीको शरणमा एउटा साहुको गोठमा ओट लागेकी थिई । एकातिर भुँडीमा पापको डल्लो हुर्कदै थियो । छोरी जन्मियोस भन्ने कामना गर्दा गदै दुर्भाग्य बस भैंसी गोठमा छोरोको जन्म भयो । न्वारन नै नभएको छोरोको नाम वरपरका सबैले ए…फुच्चे भनेर बोलाउन थाले । आफू पनि छाती माथी ढुंगा राखी आफ्नो मुटुमा फलेको छोरालाई फुच्चे भनेर बोलाउन बाध्य हुन्थी ।
अब त फुच्चेले पनि दशैंको बेला अरुको आमाले घर, आगन र चौका सिंगार पटार गरेको देख्न थाल्यो । अरुको बाबाले “भ्या….भ्या …” गर्दै खसी ल्याएको पनि सुन्यो । अनि त्यस्तै अरुको बाबा बिदेशबाट बाकस टल्काउदै चरप्पै चाचा, पापा ल्याएको बुझ्यो । उसका सबै दौंतारीहरूले नयाँ-नयाँ लुगा लगाएको र मिठा-मिठा खाएको महसुस गर्न थाल्यो । त्यसैले होला अरुको लैलैमा फुच्चे पनि अन्यासै खुसी हुँदै थियो । अवश्य फुच्चेको अबोध मानस्पातलभरि अरुको घरमा जस्तै आफ्नो घरमा पनि धुमधामका साथ दशै भित्रिने आशा गरेको थियो । तर फुच्चेको आशा निराशामा परिणत हुँदै थियो । ऊ आमालाई प्रश्नमाथि प्रश्न थुपार्दै थियो । गर्दा गर्दा उस्का अबोध धेरै जिज्ञासाहरू उस्को आमाको मौन र अमिलो अनुहार अनि बलिनधारा आँशुसँगै नाजवाफमै टुङ्गिन बाध्य भएको थियो । बिचरा ! अबोध फुच्चेको के दोष


कुसुम ज्ञवाली – गणतन्त्रको संस्कृति (लघु कथा)
लालपुरमा संविधान सभाको परिणामले गणतन्त्र घोषणा भयो । देशबाट सामन्तवाद अन्त भएको विधिवत घोषणा भयो । दरवारको वारेमा जीवनभरि अध्ययन गर्दागर्दै दशकौं विताएको बलबहादुर अत्यन्त उत्साहित भयो । जीवनभर दरवारको अपमान, अत्याचार र भेदभावले आजित भएको बलबहादुरले साँचो अर्थमा मुक्तिको अनुभव गर्‍यो ।
लालपुरको भू.पु. राजा निर्वासित भएर पलाएन भईसकेका थिए । अफ्रिकी महादेशको एउटा टापु नै किनेर बसेको खबर बलबहादुरले पनि पढेको थियो । बलबहादुर गणतन्त्र प्राप्तीको आन्दोलनमा अग्रणी मोर्चामा उभिएको आन्दोलनकारी पनि थियो । दरवारकै सेरोफेरोमा अध्ययन केन्द्रीत गर्ने व्यक्ति पनि यसरी गणतन्त्रको आन्दोलनमा सकृय भएर जेल नेल खेपेकाले गणतन्त्र प्राप्ती पछि उसलाई एकदुई सभामा दोसल्ला पनि ओडाइएको थियो । बलबहादुरलाई प्राप्त सम्मान र उत्प्रेरणाले प्रखर गणतान्त्रिक पनि बनाएको हो ।
वैदेशिक भ्रमणको सिलसिलामा अफ्रिका जाँदा भू.पु. राजालाई भेटेर बलबहादुरले आफ्नो अपमानको बद्ला लिने निधो गर्‍यो -“मैले पनि अब त्यस भू.पु.राजालाई “तँ” भनेर सम्बोधन गर्छु । त्यसले मलाई जीवनभर तँ भन्यो, मैले अपमान सहनु पर्‍यो । म अव अवश्य वदला लिन्छु ” ।
रेल, पानीजहाज चढेर सयौं किलोमिटर परको टापुसम्म पुग्यो । टापुमा भव्य दरवार थियो । दरवारको गेटमा बसेको पालेलाई आफू लालपुर भन्ने देशबाट आएको र आफू सोही भु.पु.राजाको नजिकको भएको बतायो । गेटको पालेले भित्र “बिन्ति” चढायो । प्रवेश गर्न “अनुमति निगाहा” भएको जानकारी पाएपछि बलबहादुर गेट भित्र पस्यो ।
त्यत्रो अजंग र भव्य दरवार उसले कहिलै देखेको थिएन । एकातर्फतरवारका चमकिला धारहरुका ताती एकापट्टी र अर्कोतर्फआधुनिक हतियार बन्दुक, एल.यम.जी., जि.पि.एम.जी. र रकेट मोटारहरु लस्करै सजाइएको थियो । ऊ एकतमाससँग हेरी रहेको थियो यत्तिकैमा अटाली माथीबाट रवाफका साथ आवाज आयो । “ए बले किन आईस यहाँ” । बलबहादुर खङग्रङ्ग तस्र्यो । तक्षण बलबहादुरले आफू त्यहाँ किन आएको थियो भन्ने कुरा विर्सियो र हतार हतार विन्ति चढायो -“मौसुफको पाऊमा दर्शन गर्न महाराज !” बलबहादुरको जीऊ एक्कासी चीसो भयो ।


विमल भौकाजी – साहित्यमा नयाँ आन्दोलनको खाँचो
आन्दोलन केवल राजनैतिक क्षेत्रमा मात्र हुँदैन सामाजिक क्षेत्रमा पनि हुने गर्छ धार्मिक वा साँस्कृतिक क्षेत्रमा पनि हुने गर्छ । र यस्ता आन्दोलनहरु जुन सुकै क्षेत्रमा किन नहोउन् तिनले मुलुकको इतिहास निर्माण गर्नमा महत्वपूर्ण भूमिका खेलेका हुन्छन् ।उपर्युक्त प्रसंगमा लेखक-साहित्यकारहरुका तर्पुबाट गरिएका साहित्यिक आन्दोलनहरुले मुलुकको इतिहास बनाउँनमा जुन टेवा पुर् याएका छन् तिनका ऐतिहासिक तथ्य इतिहासका पृष्ठहरु पल्टाउने हो भने स्पष्ट रुपमा देख्न सकिन्छ ।

हाम्रो मुलुकको सन्दर्भमा अनेकौं पटक भएका आन्दोलनहरु प्रायसः राजनीतिबाटै प्रेरित भएका देखिन्छन् । तथापि ती आन्दोलनहरुमा केवल राजनीतिज्ञहरुका मात्रै नभै समाजका विभिन्न वर्गका नागरिकहरुको संलग्नता कतै न कतैबाट भएको पाइन्छ ।

अर्को शब्दमा भन्न सकिन्छ कि ती सबै प्रकारका काव्यिक आन्दोलनहरुले साहित्यिक इतिहासलाई जिउँदो राख्नका लागि ठूलै भूमिका खेलेका थिए । यद्यपि आजको समयसम्म आइपुग्दा ती भूमिकाहरु क्रमशः निस्तेज हुँदै गैरहेको भान परिरहेछ । अर्थात् त्यस बेलाका चर्चित आन्दोलनहरु आज मृतप्रायः भैसकेका छन् ।

हो आज ती कुनै पनि आन्दोलनहरुको त्यतिविध्न चर्चा हुँदैन- साहित्यिक क्षेत्रमा । मानौं नेपाली साहित्यको कुनै ऐतिहासिक कालखण्डमा ती आन्दोलनहरु भएकै थिएनन् । यसो हुँनुको पछाडि कुन त्यस्तो कारक तत्व विद्यमान छ खोज्ने हो भने केही त्यस्ता तत्वहरु फेलापार्न सकिन्छ जुन तथ्यको आधारमा ती आन्दोलनहरुको अस्तित्व आज औचित्यहीन सावित भएको पुष्टि गर्न सकिन्छ । उदाहरणको रुपमा ‘अस्वीकृत जमात’ नामक एउटा साहित्यिक आन्दोलनको चर्चा एकफेर यहाँ गरेर हेरौं ।

नामैले ‘अस्वीकृत जमात’ भन्नाले अस्वीकृत लेखक कविहरु जसका रचना स्वीकार्य नभएकोको जमात भन्ने बुझिन्छ । अर्थात् ती लेखकहरुका कथित अयोग्य लेख रचनाको अमान्य दृष्टिकोण नै अस्वीकृत जमात हो- मेरो विचारमा ।

जुन बेला अस्वीकृत जमातका सदस्यहरुले यो आन्दोलनको सूत्रपात गरे अनुमान गर्न सकिन्छ- त्यतिखेर साहित्यिक लेखनमा आजको जस्तो खुल्लापन सायद थिएन । अर्थात् केवल लेख्नुलाई लेखनका रुपमा मानिदैनथ्यो आजको जस्तो । एक अर्थमा लेखनमा एक प्रकारको प्रतिबन्ध थियो आजको जस्तो छुट थिएन त्यहाँ । तर अस्वीकृत जमातको अभिव्यक्तिमा ‘अराजकता’ थियो । नग्नता कुरुपतालाई पनि तिनीहरुले निःसंकोच अंंगालेका थिए । अन्य स्थापित साहित्यकारहरुका तुलनामा आफ्नो साहित्यको कुनै मान्यता नभएको ठानी आपुूहरुलाई अस्वीकृत मान्ने स्वधोषित उद्घोषण थियो ती अस्वीकृत जमातवालाहरुको ।

अस्वीकृत जमातको यस्तो उद्घोषण गरिएको घोषणपत्र अनुरुप नै तीनका लेख रचनाहरु साँच्चिकै अराजक भएकै कारणले तत्कालीन समयमै त्यस्तो आन्दोलन स्वीकार्य हुन सकेको थिएन जुन आजपर्यान्त लागु भैरहेको छ ।

यसै गरेर ‘बुट पालिस’ नामक आन्दोलनको पनि यतिखेर कुनै औचित्य नहरनुमा केही कारण लुकेको छ । बुट पलिसद्वारा कमाइएको आर्थिक आर्जनले साहित्यिक रचनालाई प्रकाशित गराउँन खोज्नु एउटा हास्यास्पद साहित्यिक शैली मात्रै त थिएन त्यो उतिखेर बुट पालिसको स्थितिलाई हेर्दा त्यो केवल असफल, असमर्थ लेखकहरुको एउटा प्रापोगाण्डा मात्रै थियो कि जस्तो लाग्छ । किनभने लेखक साहित्यकारहरुको काम भनेको लेख्नु हो । यदि साँच्चिकैै तिनको लेख्ने कर्मलाई मर्यादित राख्ने हो भने सरकार स्वयम्ले वा कुनै संघ संस्थाले तिनका प्रकाशनयोग्य स्तरका लेख रचनालाई प्रकाशित गराउँने दायित्व बोक्नु पर्छ । बुट पालिसबाट उठेको रकमबाट कुन पुस्तक प्रकाशित भयो वा त्यो रकम के भयो कहाँ गयो- त्यो पनि आजसम्म रहस्यै छ ।

लेखक कविले आफ्ना रचनाहरु आफ्नै पहलमा स्वयम् छाप्दै छपाउँदै हिड्नु कुनै न्यायसंगत कुरो होइन । यदि लेखकको आर्थिक हैसियत ज्यादै निम्न स्तरको छ भने आफ्नो पुस्तक निकालेर कदापि हिँड्दैन ऊ । किनभने आफ्नो न्यून सम्पति लेखकको आफ्नो परिवारको पेट धान्नका लागि मात्रै पर्याप्त हुन्छ ।

फर्केर हेर्दा उतिखेर बुट पालिस आन्दोलनको शंखघोष गरेर त्यसमा सहभागी हुनेहरु कर्मले केवल कवि थिए जसको हैसियत आर्थिक रुपले बुट पालिस गरेर आफ्नो साहित्य प्रकाशित गरिरहनु पर्ने अवस्थाको थिएन ।

वास्तविक रुपमा तत्कालका लागि केही हदसम्म त्यो आन्दोलन सफल भएको देखिए पनि त्यसछि पुनः त्यसरी बुट पालिसहरु गरिएनन् । त्यसको खास कारण यही थियो कि बुट पालिस जस्तो असाहित्यिक काम गरेर साहित्यलाई सस्तो विषय बनाउँने कुरा साहित्यकारहरुमात्रै हैन साहित्यानुरागीहरुलाई पनि स्वीकार्य थिएन ।

यही प्रकारले तरलवाद लगायत नेपाली साहित्यमा देखिएको सबैजसो आन्दोलनहरु कुनै उपयोगी सिद्ध भएनन् । पछि गएर त ती सम्पूर्ण औचित्यहीन नै सावित भए । यस आधारमा साहित्यिक आन्दोलनहरुले कालान्तरसम्म आफ्नो अस्तित्व कायम राख्नुपर्ने शर्त इतिहासका प्रायसः आन्दोलनहरुले पालना गर्न नसकेको स्पष्ट देखिन्छ ।

उपर्युक्त सत्यतामाथि दृष्टि लगाउँदा एउटा यथार्थ हाम्रो सामुन्ने के देखिन आउँछ भने कुनै पनि साहित्यिक आन्दोलन सुरु गर्दाखेरी त्यसको उपयोगितालाई ख्याल राख्नै पर्छ ।

त्यसै पनि त आजको विसंगतिपूर्ण साहित्यिक वातावरणमा एउटा उपलब्धीमूलक आन्दोलनको खाँचो टड्कारो रुपमा देखिन आएको छ । अर्को अर्थमा साहित्यको नाममा हुने गरेको मनपरी तन्त्रलाई प्रकाशक-सम्पादकहरुले बहिस्कार गरिदिनु जरुरी परेकेा छ । अर्थात् साहित्यमा पनि अब आचार संहिता लागू गर्नैपर्ने अनिवार्यता देखा परेको छ- जसका लागि अग्रज लेखकहरुले नयाँ पुस्तालाई अपाच्य विकृत लेखनप्रति हतोत्साही गराउँनु अति आवश्यक छ कदाचित त्यस्ता लेखन भएमा त्यसलाई बहिष्कार गरिनु पर्छ । सम्र्पूणमा लेखक वर्ग सबैले साहित्य रच्नुको नाममा असाहित्यिक लेखनलाई बढावा दिनतिरबाट आपुूलाई बचाउँनु पर्छ । यो नै नेपाली साहित्यको एउटा उपयोगी आन्दोलन सिद्ध हुनसक्छ ।

हुँनत नेपाली साहित्य-संसारमा देखापरेका साहित्यिक आन्दोलनहरु मद्दे केही मात्र यहींको माटोमा उब्जिएका हुन् र धेरै जसो अमेरीका युरोप भारत हुँदै नेपाल भित्रिएका हुन् । प्रस्तुत छ केही आन्दोलनको काल क्रमिक विवरण ।


सुरेन उप्रेती – जीवा सँग संसार घुम्दा
जीवा लामिछानेको सरसर्ती संसार किताबका बारेमा सुनेको झण्डै बर्षदिन बितिसकेको थियो । मानिसहरुले कितावमाथि दिने गरेका प्रतिक्रियाहरु पढेर मेरो किताब पढने आशक्तिको पारो झन झन चढदै थियो । नेपालबाट किताब झिकाउने पटक पटकका प्रयाशहरु तुहिंदै थिए । अर्थशास्त्री माल्थसको बजार शास्त्रको नियम म माथि पनि लागू भयो । बजारमा माग तिब्रगतिमा अकाशिंदा पूर्ति भएन भने मागले रकेटको रुप लिन्छ रे । ममाथि पनि यही नियम हावी भयो । किताब प्राप्त हुन नसके पछी पढ्ने आशक्ती चुलिंदै गएर सगरमाथाको शिर नै चुम्यो ।

नेपालमा हुँनेहरुलाई भन्दा नेपालबाहिर बस्नेहरुलाई नेपाली भाषा र संस्कृतिको बढी चिन्ता हुन्छ । भाषा प्रतिको ममता र सम्मान बढी हुन्छ रे भन्ने सुनेको थिएँ । त्यो भनाइलाई पुष्टी गर्नेहरु असाम गुहाटी डुवर्स दार्जेलिड् आदिमा देवकोटा जयन्ती भानुजयन्ती आदिलाई महान चाहाड पर्वझैं भव्यकार्यक्रम गरेर मनाउँने गरेको उदाहरण पेश गर्थे । यो लेखकलाई प्रवासमा स्थानान्तरण भए सँगै समाजशास्त्रको बिधार्थि हुँदा बढेको “डार्विनको सरभाइवल अफ द फिटेस्ट” भन्ने भनाईले घोच्न र घच्घच्याउन थाल्यो । प्रतिष्पर्धा गर्न नसक्नेहरुका भाषा कला साहित्य र संस्कृतिहरु सबै लोप भएर जान्छन् । भाषा सकियो भने पहिचान सकिन्छ । जस्ता भयले लेखकलाई सताउन थाल्यो ।

क्यानडाबाट आफ्नै सम्पादनमा प्रवाशमा छरिएर रहेका नेपालीमूलका वालवालिकाहरुका लागि पुस्तक “प्रवासमा नेपाली शिक्षा” छाप्न तयारी अवस्थामा थियो । किताबका लागि जम्मा गरेको सिलाको ढुकुटीमा मूसालागे पछी छट्पटी शुरु भयो । यसै छट्पटीका क्रममा सर्जक जीवा लामिछाने सँग फेसवुक मार्फत परिचय भयो । श्रीलामिछानेले वहाँको पुस्तक सरसर्ती संसार पढ्ने मेरो मनोदशा बुझेर पुस्तक उपलब्ध गराइ दिनु भयो ।

यो पुस्तकको बाहिरी आकृति जति शुन्दर देखिन्छ त्यो भन्दा अझ भित्री गुदीले भरिएको पुस्तक हो सरसर्ती संसार । सुनमा सुगन्ध भन्छन् नी । सुन देख्दा नै कति आकर्षक हुन्छ । त्यसमा वास्ना पनि आउने हो भने कस्तो हुने थियो होला । त्यस्तै वास्ना आउने सुनझैं छ यो पुस्तक । पुस्तक पढ्दै जाँदा पाठक हराउँछ । मलाई कता कता लेखक सँग इर्श्या जागेर आयो । किन त्यहाँ विन्दिता भाउजु, अनुकृत, र अनुराग छोराहरुको मात्र कुरा आयो । किन त्यहाँ कुमार पन्त र उनका परिवारका मात्र कुरा आए । लेखकले यो के पक्षपात गरेको होला जस्ता प्रश्नहरु जन्मिए । आफुलाई लेखकले नदेखे जस्तो लाग्यो । म पनि त सैगै छु नी भन्ने लाग्यो तर खासमा म त किताब पढिरहेको मात्र रहेछु । म त पढ्ने क्रममा सारै गहिराइमा डुबेँछु क्यारे । ती किताब पढ्दा मस्तिष्कमा जन्मिएका भावनाहरु रहेछन् । यात्राका क्रममा गाइडको भूमिका समेत निर्वाह गर्ने ड्राइवरहरुले नै विभिन्न स्थानको बर्णन गरेका छन् । ती बर्णनहरुमा ऐतिहाँसिक महत्व र ती ठाउँहरुका विशिष्टताहरु बर्णित हुन्छन् । लेखकले ती दृश्यहरुलाई उनका आँखाले पक्डिएर मस्तिष्कमा कैद गर्छन् । शब्दको मालामा उन्छन् र पाठकहरुलाई पहिर्याइ दिन्छन् । त्यो मालामा मोहनी छ । पाठकका आँखा अगाडि अक्षरहरुले दृश्य परिदृश्यहरुलाई चलचित्र झैं बनाइदिन्छन् । ती बर्णित परिदृश्यको चित्रमा रमाएर पाठकले आफैंलाई भुल्दछन् । यो मेरो अनुभूति हो किताब पढ्दाको ।

प्रत्येक देशमा पुग्दा लेखकले त्यहाँको विकाश निर्माण भौतिक संरचना देखि प्राकृतिक शौन्दौर्यतालाई जन् भूमी सँग तुलना गर्छन् । प्रत्येक पलपलमा लेखकको मन नेपालका पहाड तराई र हिमाल सँग जोडिन्छ । वाल्यकाल देखिका घटना परिघटनाहरुलाई तुलना गर्दछन् । वाल्यकालका पलहरुलाई मिठो शैलिमा नढाँटी पोख्दछन् । जस्ले गर्दा पाठकले सजिलै लेखकलाई विश्वास गर्दछन् । यो पुस्तकमा लेखकले उनले घुमेका देशहरुमा हुने राम्रा कुराको प्रसंसा र नराम्रा कुराहरु र प्रवृतिको खुलेर विरोध गरेका छन् । खराब प्रवृतिको धज्जि उडाएका छन् ।

उन्नतिस वटा शिर्षकमा उनीएका यात्रामालालाई आकर्षक र अर्थ पूर्ण शिर्षक दिएका छन् ।रुसबाट पहिलो एकल भ्रमणमा निस्कँदा हेल्सिन्कीमा बल्छी थापेर साक्षात भगवान भेटाइ दिने पादरीहरुका रोचक प्रसंग छ । रुसी दागिसथानी कवि रसुल गामजा लेभले नेपाल भ्रमण गरे पश्चात “नेपाल नकुँदिएको हीरा हो” । खाँचो छ त नेपाललाई मात्र कालिगढको खाँचो छ । जस्ता भनाइहरु राखेर नेपाल प्राकृतिक रुपमा धनी रहेको कुरा प्रस्तुत गरेका छन् । स्वीजरलेण्डमा जेनेभाको घुमाई पछी रेडक्रसका संस्थापक हैनरी ड्यूनाको जीवन गाथा र यूरोपकै ठूलो जे डो वाटर फाउण्टेनको बर्णन गरेका छन् ।

दक्षिण एशियाकै माल्द्विपसमा पानी मुनी मन्त्री परिषदको बैठक बसेको । ११९२ वटा टापुहरुको मालाका रुपमा रहेको देश जँहा २००टापुमा मात्र मनव बस्ति रहेका छन् । सामुन्द्रिक सतह भन्दा औषत उचाई एक दशमलब पाँच मिटर मात्र रहेको मुलक हो माल्द्धिपस । चारैतिर समुन्द्रले घेरिएर रहेको भए पनि पिउने पानीको अभावमा काकाकूल बनेको छ । यो देश एशियाकै महँगो देश हो । जसको आम्दानी ९० प्रतिशत पर्यटनमा आश्रित छ । भ्रमणका क्रममा बर्मा पुग्दा नेपालीमूलका बर्मिजहरु भेट्छन् । उनले घर पुगेको अनुभूतिगर्दछन् । बर्मामा करिब चार पुस्ता देखि नेपालीहरुको बसोवास हुँदै आएको छ । त्यस समयमा कामको खोजी गर्दै भारत भन्दा टाढा नेपाली पुगेको ठाउँ बर्मानै होला । दोश्रो बिश्वयुद्ध लडेर साहदत पाउने थुप्रै नेपालीहरुको नाम समाधिस्थलमा उल्लेख छ । कती नाम थाहा नभएका सैनिकहरुको समाधीमा “ॐ भगवते नमं:” भगवानलाई मात्र थाहा होला लेखिएको छ । कसका लागि लड्दैछौं भन्ने सम्म नबुझी लेडेका नेपालीहरुको परिचय सम्म छैन । लेखक भावुक

र दुखित् बन्दछन् । लेखनाथ पौडेलको कविता
वर्मा सिक्किम दार्जेलिङ र मलाया आसाम सिङगापुर
कालिम्पोङ र देरादुन तथा भुटान भाक्सुतिर
बस्ने जो प्रिय बन्धु छन् सकलको यै राष्ट्रभाषा प्रति
देख्दा प्रेम सदैब हर्ष मनमा उर्लन्छ मेरो अति ।

लाई लेखक सम्झन पुग्दछन । बर्मा पुग्दा नेपालीहरुले देखाएको आफ्न्ती पनले लेखकलाई द्रविभूत बनाउँछ । धेरै समय प्रदेशमा बसेको छोरा घर पुग्दा परिवारजन सँग भेट हुँदाको खुशी झैं आल्हादित बन्दछन् ।

दुबईको पाम जुमेरा समुन्द्र पुरेर बनाइएको मानब बस्ती अनी सोल क्रिडनरको एनलान्टिस दी पा म नामक विशाल होटलको बर्णन गरेका छन् । मानिसले चाहे के गर्न सकिंदैन भन्ने बलियो प्रमाण हो यो । समुन्द्रको गर्भमा बनाइएका एक्वरियममा रहेका हजारौं माछाको लोभलाग्दो जीवन चर्याले पाठकलाई लोभ्याउँछ । छिमेकी देश भारत भ्रमणका क्रममा रमाइला प्रशङ्गहरु बाँडेका छन् । प्राकृतिक प्रकोप पछि पिडितहरुलाई राहत बाँड्न पुगेका भारतिय प्रधान मन्त्रीलाई एक जनाले गालामा थप्पड हान्छ । यही हो तिम्रो प्रजातन्त्र यसले के दियो हामी भारतिय जनतालाई भन्ने एक नागरिकको प्रश्नमा धैर्यताका साथ विनम्र भएर भारतका प्रधान मन्त्रीलाई गालामा हात पुर्याउने अधिकार दियो भनेका रोचक घटनाहरु पस्किएकाछन् ।

एक शाहजाँहाले उनको प्रेमको प्रतिक ताजमहल ठड्याउँदा सयौं गरिवहरु जो निर्माण कर्मीहरु थिए । ती परिवार सँग भेट्नका लागि बर्षौ जान र नपाएर प्रेमको बलिदानी भएको लुकेको पाटोलाई पनि उजागर गरेका छन् । ताजमहल सँग पाल्पाको रानीमहलको तुलना गर्दछन् । क्यालिफोर्नियाको हमरड्यामबाट निकालिएको झिलिमिली बत्ती देख्दा नेपालका डाँडा पाखाहरुमा विजुली बलेर झिलिमिली भएको कल्पना गर्दछन् । ईजिप्टको डल्फिनारियमको रमाइलो अनि सर्पको नृत्य । गीजामा रहेको ५००० बर्ष पुरानो सातौं आश्चर्यको पिरामिडको बर्णन गर्दछन् । यो पिरामिड बनाउँदाको निर्माण सामाग्रीहरुबारे चर्चा गर्छन् । यो पिरामिडले चन्द्र शम्शेरका पालामा सिंहदरबार बनाउँदा कालोदाल मासको प्रयोग भएको प्रसंग जोड्छन् । त्यसताका नेपालमा सुत्केरी महिलाहरुले दालखान पाएका थिएनन् रे । सबै दाल जति सरकारले निर्माण सामाग्रीमा प्रयोग गर्न गर्थ्यो रे ।

इजिप्टमा सित्तैमा उँटमा चढ्न पाइने भन्दै यात्रु चढाउने तर पैसा नतिरी झर्न नपाइने भन्दै यात्रु ठग्ने गरेको र निमेसमै अनुकृतको टोपी चट बनाएका प्रसंग उल्लेख गरेकाछन् । नायल नदीलाई वाग्मती सँग तुलना गरेका छन् । इथियोपियाबाट शुरुभएको नायल नदीले ६८६० किमी दूरी पार गर्दा विभिन्न दसवटा देशहरु पार गर्दछ । यसले बगाएर ल्याएको मलिलो माटोले नै इजिप्ट उर्वर भूँमी बनेको हो । उर्वर भूमीको प्रसंगमा नारायणी नदीले तराईका भूभागलाई उर्वर बनाएको दृश्य उनका मानशपटलमा खेल्दछ ।

दक्षिण कोरियाको भ्रमण प्रसंगमा त्यहाँको विकाश र निर्माणको चर्चा गरेकाछन् । देशले आर्थिक संकट भोगेका बेलामा नागरिकहरुले आआफ्नो सुन हिरा मोती र पदकहरु समेत सरकारलाई दिएर आर्थिक मन्दीबाट देश मुक्त भयो । सरकारले इमान्दारी पूर्वक काम गरेकाले जनताले विश्वास गरे र दुई बर्षमै चमत्कारीक प्रगतिको फड्कोमार्न सफल भएको छ । कोरियनहरु इमान्दार र सम्बेदनशिल छन् भन्ने कुरा पूर्व राष्ट्रपति रोह मू ले भ्रष्ट्रचारको आरोप लाग्ने वित्तिकै पहाडबाट हाम्फालेर आत्म हत्या गरे । साम्सुङ कम्पनीमालिकका छोराछोरीले घुष दिएर काम लगाइएको आरोपमा आत्महत्या गरेका उदाहरणहरु दिएका छन् । जापानमा जाँदा एक जना जापानीजले भाषा नबुझे पनि करिब ४० मिनेट सम्म पैदल हिँडेर गन्तव्यमा पुर्याइ दिएको कुरा व्यक्त गरेकाछन् । वर्तमान यो स्वार्थि दूनियाँमा मानिस व्यक्ती केन्द्रित हुँदै गएकोछ । हामी नेपालीहरु हाम्रो अतिथी देवोभव मान्ने प्रचलनबाट बिचलित हुँदै गइरहेका छौं । यस्तो अवस्थामा जापानीहरुमा आएको अतिथि प्रतिको यस्तो सहयोगी भावना पाउँदा उनी भावविभवर बन्दछन् । जापानमा नेपालीहरुले आर्जन गरेको मेहनतीको ख्याती र प्रगति प्रति गर्व गर्दछन् । जर्मनमा रहेको संस्कृत विश्वविधालयमा गएर संस्कृत भाषाका प्राध्यापक मिखाएल्स सँग भेट्दछन् । संसारको पुरानो भाषाका रुपमा रहेको संस्कृत भाषा करिब पाँचहजार बर्ष पुरानो रहेको विश्वास गरिन्छ । सन्सारको सबै भन्दा पुरानो सभ्यता दर्शन र बिज्ञानको संरक्षण गर्नु पर्ने प्राध्यापक मिखाएल्सले बताएका कुरा सुनाउँछन् । एसियाका धेरै भाषाहरुलगायत केहि यूरोपियन भाषाहरुको उद्गमका रुपमा संस्कृत भाषा रहेकोमा गर्व गर्दछन् । सरसर्ती संसार घुम्ने क्रममा बिभिन्न देशहरु पुगेकाछन् ।

सरसर्ती संसार घुम्नेक्रममा उनको कर्मथलो रुसको बारेमा धेरै बर्णन गरेका छन् । उनको व्यापारको शुरुवाती दिन र सीड मनीको यथार्थका बारेमा नलुकाइकन पाठकलाई भनेका छन् । वर्तमान अबस्थामा एक कुशल र सक्षम नेपाली व्यापारीको पहिचान बनाइ सकेका जीवामा देश प्रेम छ। प्रवाशमा विभिन्न देशमा विविध पेशा गरेर नेपालीहरु बसेका छन् । ती नेपालीहरुलाई भेट्न पाउँदा आफ्नै परिवारको सदस्य भेटे झैं अनुभूति गर्छन् । भेट्न नपाएकोमा दुख प्रकट गर्दछन् । यिनै श्वभावले पनि उनी कति सरल छन् भन्ने बुझ्न गाह्रो पर्दैन । गैह्रआवासिय नेपालीहरुको संगठनका अध्यक्ष समेत भइ सकेका एक अभियन्ता हुन । उनकै पालामा नेपाली भाषा साहित्य विभाग गठन भइ प्रज्ञाप्रतिष्ठान संग संयुक्त रुपमा साहित्यिक कार्यक्रम गरेको थियो । भाषा र साहित्य भनेको कुनै पनि देशको पहिचानलाई जोगाएर राख्ने मेरुदण्ड भएको हुँदा यसलाई अरु महिलाहरुको र यूवाहरुको कमिटी सरह नै एनआरएनएको कार्यकारीमा राख्न सकेको भए अझ यसको महत्व बढेर जाने थियो होला ।

लेखकको यो पहिलो पुस्तक भए पनि सरल शब्द चयन । स्पष्टवादी भएर पाठकको मन जित्न सफल भएका छन् । यो यात्रामालालाई पढ्दा पाठकलाई कतै पनि पट्यार नलागी पढौ पढौं लाग्ने बनाइ रहन सक्नु नै लेखकको सफलता हो । लेखकको उत्तरोत्तर कामना सहित ।


बायाँटारीमा एक सुनौलो साँझ
वालिङ नाघेर हामी अघि बढयौँ । पहाडका थुम्काहरू, डाँडाहरू, छिनछिनमा आउने घुम्ती र कुइनेटाहरू । एउटा दृश्य हेरौँ भन्दाभन्दै अर्कोले छोप्तछ । तल गहिरोमा आँधीखोला बगिरहेको छ । कतै बगरहरू छोडेर कतै पहाडहरूमा ठोकिँदै । निकैबेरपछि एउटा ससानो बजार आयो- बायाँटारी । कति अनौठो लाग्यो यो नाम । अलि अघि हामीले काटेर गएका थियौँ मायाटारी । ध्वन्यात्मक साम्यताले उत्पन्न श्रुतिमधुरता ।
बायाँटारी बजार, ससानो केही घर बाटैको डिलमा, धेरै तलदेखि उठेर त्यहाँ अनुहारमात्र देखाइरहेका । ससानो बजारमा चियापसल, खिर्चीमिर्ची, सलाई साबुन । बजारका बीचबाट ओरालो झर्ने एउटा गोरेटाका मुखैमा उभिएर हेरेँ- पाखामा पनि केही घर उभिएका छन्, सिधै तल पुगेर पाखो टुङ्िगन्छ अनि एउटा खेत सुरु हुन्छ- सम्म छ खोलाखेत । त्यसैको डिलमा फेरि आँधिखोला बगिरहेको छ । बीचैमा झोलुङ्गे साँघु वारि र पारिका ससाना गाउँहरू अनि सेतो बगर । त्यही गोरेटो पक्रेर पाखैपाखा ढुङ्गे सिँढी टेक्तै हामी ओरालियौँ । अलि तल्तिर पुगेपछि अघि लागेका लेखनाथ टक्क अडिए र उनको दाहिनेतिर डिलैमा उम्रेर ठूलो उभिएको एउटा बोट देखाउँदै भने ‘यो मेरी आमाले रोपेको पारिजातको बोट ।

मैले हेरेँ- माघको महिनामा पारिजातका आधि पात फुस्रिन थालेका छन्, आधिमात्र हरिया । यो फुलेको बेला यसका ससाना थुँगा यही ढुङ्गे सिँढीमा खस्ता हुन्, मैले कल्पना गरेँ । ससाना पहेँलो टीका गरेको फूली रातभरि फुल्छ, मगमगाउँछ अनि बिहान हर्ेदा सबै झरिसकेको हुन्छ । तर पारिजात फुल्ने समय आउन अझै कति बाँकी थियो । ‘मेरी आमाले रोपेको पारिजातको बोट’ । त्यता औल्याउँदै उनी भावुक भए- ‘यहीँ मेरी आमाको निधन भयो, यहीँ मेरा बुवाको पनि । यही घडेरीमा । आज यहाँ घर छैन तर त्यसबेला हाम्रो घर यहीँ थियो । म अलिअलि सम्झन्छु मेरी आमाका अन्तिम दिनहरू, बुवाका अन्तिम दिनहरू ।त्यहाँ एउटा घडेरी मात्र थियो, एउटा घर र आँगनलाई पुग्ने बाँझो ठाउँ, बुढो भएर ढल्किएको पारिजात । दन्त्यकथाजस्तो लाग्ने कुरा । एउटा धूमिल अतीतलाई मनमा उतार्न खोज्दै लेखनाथ मेरा छेउमा उभिएका थिए । उनका आँखा रसिला थिए । उनले भने, ‘सरले पनि यो सानामा खेलेको मेरो सम्झनाको आँगनमा पाइला राखिदिनु हुन्छ कि-‘ म रोकिन सकिनँ र घडेरीमा चढेँ, एकसर्को घुमेँ । आँगनभरि मर्न लागेको झार मात्र थियो । यो एउटा पोल्ने र झस्काउने अतीत थियो । लेखनाथ रातोदिन त्यही घडेरीमा पुग्दा हुन् । बर्षवर्षत्यहाँदेखि हजारौँ कोश टाढा बसे, पढे लेखे र आज यो राष्ट्रलाई योगदान दिन सक्ने भए तर उनले फेरि सुनाए- मेरो मन यो घडेरीभन्दा टाढा कतै पुग्न सकेको छैन, एकदिन म यहीँ एउटा घर उभ्याउने छु । म सानै थिएँ, ती दिन अलिअलि सम्झिन्छु । तर धमिलो छायाँ जस्तो मात्र ।

त्यो घडेरी काटेर हामी बिस्तारै ओरालो झर्यौँ; सम्ममा पुगेर एउटा विचित्रको ठाउँमा रोकियौँ । यता खेत छ, उता पनि खेत छ । बीचमा दस-बाह्रवटा पक्की घर छन् । बाटो छ फराकिलो आँगन जस्तो, त्यसका दुवैतिर घर छन् । तर त्यो आँगनजस्तो बाटो कहीँ पुग्दैन । पुरानो बजारको लाइन जस्तो आँगनको दुवैतिर घरका पेटी अनि शटर अथवा ढोकाहरू । एउटा ससानो सभ्यता केन्द्रजस्तो अनौठो ठाउँ ।

गोरेटोले हामीलाई त्यो आँगनको एक छेउमा पुर्यायो । हाम्रा सामू ससाना नानीहरूका लागि बनेका होचा डेस्क-बेन्च थिए, सेटसेटै जोडिएका फलामको फ्रेममा काठ ठोकिएका । तिनै बेन्चीहरूमा एक हूल मानिस बसिरहेका थिए । ती हाम्रै प्रतीक्षामा थिए । कोही ता आँगनमा उभिएका पनि थिए- तिनीहरूका हातमा बगमबेली र हरिया पातका मालाहरू थिए थालीमा ससाना गुच्छाहरू । यसो माथि आँखा उठाएर हेरेँ- ‘भूपू सैनिक शान्तिप्रिय एकेडेमी’ लेखिएको थियो । भित्री गाउँमा पनि आफ्ना नानीहरूलाई एकेडेमीमा पढाउने तीब्र इच्छा लिएर सगौरब उभिएका थिए । एकेडेमीमा पढ्ने नानीहरू हरिया ड्रेसमा वरिपरि जिज्ञासाले उभिएका थिए । ती घरका भुइँतला जति सबै कक्षाकोठा थिए, माथ्लो तलामा घरवालाकै आवास ! कस्तो संस्कृति बढिरहेछ, कसरी एकेडेमी प्रेम बढिरहेछ !

बगमबेलीका मालासँग खादा ओढेर हामी प्लास्टिकका कुर्सिमा बस्यौँ । हाम्रो सामूमा एउटा राम्रो, होचो टेबल थियो । बुट्टे जालि ओढेको टेबलमाथि पुष्प गुच्छा र पानीहरू थिए । यसो म हेर्छु नरनारीहरू घरघरका पेटीमा छन्, बीच आँगन बाटामा होचा बेन्चीहरूमा छन् । एक दुई घरका पक्की छतमा दाउराका कुनिऊ लागेका थिए । काला पानी टयाङ्की थिए । तिनका बरन्डाहरूमा धेरैजसो नारीहरू थिए- कति ता मखमली चोली र रङ्गीचङ्गी कोठे पछयौरा ओढेका । यिनीहरू बेलायतका अथवा हङकङका लाहुरेनीहरू हुनर्ुपर्छ । यस्ता पछयौरा अरूले ओढ्दैनन् । यी पछयौरा दामी होलान् जस्तो लाग्छ ।

आँधीखोला किनारमा आज एउटा साहित्यिक कार्यक्रम थियो । साँस्कृतिक पनि । हामीसँगै ‘आँधीखोला साहित्य सदन’का प्रेमराज लुइँटेल र रामजी लम्साल थिए । डा. बालमुकुन्द भण्डारी, लेखनाथशर्मा पाठक र अरु स्थानीय साहित्यकार थिए । वालिङदेखिका साहित्यकारहरू यो ससानो बायाँटारीमा एउटा ऐतिहासिक कार्यक्रम मनाउन भेला भएका थिए । कस्तो अनौठो र विचित्रताको अनुभूति भयो । धेरै माथि एउटा नाङ्गो भीर थियो, आँधीखोला पारिपट्ट एउटा बस्तीमा टाँसिएर पहाड उभिएको । हामी बसेको आँगनबाट कतै केही देखिँदैन । तर एउटा माइक थियो, भिडियो खिच्ने र तस्वीरवाला थिए । घाम ढल्केर ओझेल पर्ने बेलामा ससाना नानी च्यापेका आमाहरू, खेतबाट आएका पुरुषहरू, बजारबाट झरेका अरूहरू । त्यो उपस्थितिमा साहित्यक कार्यक्रम सुरु भएको कुरा गरे अर्जुन गैरेले । ‘गर्नु गर्यौ बलराम भैँसी पालेर’ का रचनाकार गैरे । सुन्दर खाइलाग्दा युवक देख्न पाइयो । एक जना भूतपूर्व सैनिकजस्ता चिटिक्क परेका कृष्णबहादुर थापा सभापति भएर बसे ।

सायद यो बायाँटारीमा पहिलो र महत्वपूर्ण कार्यक्रम आयोजित थियो । यो लेखनाथजीको लामो सपना थियो- आफ्नो ठाउँमा हामीलाई पुर्याउने र एउटा कार्यक्रम जुराउने । उनले आफ्नो जन्मभूमिमा गँह्रौँ सामुदायिक केन्द्र खोल्ने सपना हर्ुकाइरहेका थिए जुन केन्द्रको एउटा भवन होस्, चारपाँच तला हउन्, सूचना प्रविधिको सम्पूर्ण सुविधा उपलब्ध होस्, एक तलामा इमेल, इन्र्टर्नेट, फ्याक्स, फोटोकपी, अर्कोमा भव्य पुस्तकालय, अर्कोमा सभाभवन अर्कोमा अतिथिगृह । कस्ता सपनाहरू, कस्तो विकासको मोडल । शहरमा होस् या दर्ुगम गाउँमा, विकटमा होस् या पातलो बस्तीमा मानिसले सोचेको विकासको मोडेल उस्तै छ, शिक्षाको स्वरूप उस्तै छ । मानिस पूर्णरूपले नवीन हुन खोज्दैछ, विश्वसँगै जोडिन खोज्दैछ, प्रविधिलाई अघि लगाएर पछिपछि दौडँदैछ । सूचना र ज्ञानले निर्मित नवीन समयको खोजीमा छ । आज बायाँटारी पुग्दा मलाई त्यस्तो बोध भएको छ । अब क्यामेरा घुम्न थाले, हाते माइक बज्न थाले । एउटा आदिम लाग्ने परिवेशमा अत्याधुनिक संस्कृति छचल्कियो । ससाना नानीहरूले हरियो पोशाकमा उभिएर एउटा गीत गाए-

हाम्रो निम्तो स्वीकारेर आउनेहरूलाई स्वागतम्
आतिथ्यमा आँधीखोला धाउनेलाई स्वागतम्
अञ्जुलिभरिको हृदयदेखिको स्वागतम्

काठमाण्डौ सहरमा तीन दशक बिते- हामीलाई यसरी स्वागत गर्ने कोही आएन । आज मेरो मन आनन्द र हर्षे उचालियो । यो स्वच्छता, यो ग्राम्य सौर्न्दर्य, कौतूहल, यी अबोध नानीहरूको श्रद्धापूर्ण नमन र कम्पित स्वर- मेरो हृदय थामी नसक्नु भएर आयो । बरन्डामा गमला फुलिरहेका छन्, नानी बोकेका नबोकेका आमाहरू झयालबाट, बरण्डाबाट, छतबाट, पेटीमा बसेर शायद पहिलोपल्ट यति भव्य कार्यक्रम हेरिरहेछन् निर्निमेष । साहित्यिक कार्यक्रममा केही प्रवचन भए, केही मन्तव्य र कविता वाचन, गायन र नृत्य पनि । खगेश्वर पाण्डेले लोक लयमा एउटा गीति-कविता सुनाए ।

रूख रोपौँ नाङ्गा पाखामा
उजाड देख्दा रुन्छ मन सारै
बग्छ आँसु दुवै आँखामा ।

मैले हेरेँ दाहिनेतिरको अल्गो पाखा उजाड थियो, रूखहरू सिलिङबिलिङ, डाँडाको बीचैबाट चिरेर सेतो पटुकाजस्तो बाटो कुनै गाउँतिर उकालिन्थ्यो । त्यो मोटर ट्रयाक धुलाम्मे देखिन्थ्यो, प्रकृतिमाथि मानिसको यस्तो आक्रमण देखेर उनीहरूको मन शायद ‘प्रकृति बचाउ’ तिर थियो । यो स्वतस्फुर्त आवाजमा पर्यावरणीय सचेतना थियो । नेपाली साहित्यले आफैँ यो मानवेतर लेखनको दिशा पक्रेको थियो, मानिस प्रकृति लेखनतिर फर्किन थालेका थिए । त्यसपछि गायत्री लम्साल, सागर खनाल, पिपला गैरे, लीलाबल्लभ पाठक, अग्निकुमार पल्लव आदिले रचनाहरू सुनाए । गायत्रीको रचना शक्तिशाली थियो ।

यसैबीचमा एउटा नृत्य प्रस्तुत भयो- सालैज्यू भाकाको गीतमा । दौरा सुरुवाल, इष्टकोट र टोपी लगाएका तीन छात्र र मखमली बुट्टेसारी, पहेँला पटुकामा सजिएका छात्राहरू । ती नानीहरूका वस्त्र र पहिरनमा अनेक विशेषता थिए, ती टिपिकल लाग्दथे । क्यासेटमा गीत बज्न थालेपछि तिनीहरू नाच्न थाले । ती गतिमा, घुमाइमा, पदचापमा, हेराइमा, सारा क्रियाकलापमा हजार वर्षो संस्कृति आइरहेको थियो । मैले प्रत्यक्ष कहिल्यै नदेखेको सालैज्यू एउटा मुग्धकारी प्रस्तुति र संस्कृतिको जीवन्त पाना थियो । ती छड्के ओढ्ने, पटुकामा सिउरेका झुम्का, पछिल्तिरको फेर- प्रत्येक वस्तुमा, रङ्गमा, लम्बाइमा बेग्लै अर्थ थियो होला तर अघि कहिल्यै नपढेको त्यो पुस्तकका अक्षर चिन्न सकिनँ । यद्यपि नेपाली संस्कृतिको एउटा जीवन्त प्रस्तुतिसँग एकाकार भएर म हराएँ । गीत सकियो, नाच टुङ्गियो तर त्यो फेरि बजे हुन्थ्यो जस्तो भइरहृयो मन, फेरि एकसर्को दोहोरिए हुन्थ्यो त्यो नाच जस्तो भइरहृयो यो मन ।

यो जिन्दगी कहिल्यै नटुङि्गने लामो भइदिए म हजार बायाँटारी डुल्दो हुँ; हजार बायाँटारी पुग्दो हुँ । नेपाली संस्कृतिका अमर पाना वरिपरि घुमेर नयाँनयाँ कथा लेख्तो हुँ तर साँझ परिसकेको थियो । उता भर्खर खुलेको आँधीखोला रेडियो पुग्नु पर्ने समय आइसकेको थियो । त्यसैले कार्यक्रम अन्त्य गर्यौँ र माथिको राजमार्ग ताकेर पाखैपाखा उकालियौँ । ढल्केको पारिजातको बोट र झार पलाएको घडेरीमा पुगेपछि मलाई अग्निकुमार पल्लवले गाएको दुइ हरफको सम्झना भयो ।

इश्वरको भन्दा ठूलो मान तिम्रो जिन्दगी हो
संसारको र्सवश्रेष्ठ शान तिम्रो जिन्दगी हो ।


आदिकविसँग बेलायतमा
आज म पनि, हे बूढा भानुभक्त, तिम्रो सम्झनाले यो तीर्थस्थलमा आइपुगेको छु ।
क्यान्टरबरी कथिड्रलको दर्शन गर्ने उद्देश्य लिएर हामी बेलायतको दक्षिणपूर्वी किनारतिर लाग्यौँ । यो क्रिस्चियन चर्चको सबैभन्दा ठूलो संरचना जसको प्रमुखमा आर्चविशप नियुक्त हुने ठाउँ । अतीतका १५ सय वर्षदेखि निर्माण र पुनर्निर्माण भोगिरहेको बेलायतकै एक महानतम कथिड्रल, दर्शनका लागि कहलिएको स्थान क्यान्टरबरी । यस सहरका प्राचीन सडकमा पाइला टेक्दा हामी मध्ययुगीन विश्वमा हरायौँ । ढुंगा र इँटाका फराक सडक, सुन्दर बगैँचा छेउछाउका वृक्षहरू, चिटिक्क परेका पुराना घर, इँटा र टायलका, सफा झ्यालढोका र बार्दलीबाट झुन्डिएका रंगीबिरंगी फूलहरू । ती भक्तपुरे सडकमा दोहोरीलत्ता मान्छे नै मान्छे, क्यामेरा झिलिक्क पार्दै, ट्रली घिसार्दै, भिडियो खिच्दै, कागजका पेलामा कफी पिउँदै, रोटीहरू खाँदै, अनेक वस्त्रमा, बालबालिका, केटाकेटी, बूढाबूढी-स्वदेशी विदेशी छयाप्पै सडक ढाकेर यता र उता गरिरहेका । सरर, सरर सागर बगेको छ, सहरबीचको कथिड्रल ताकेर ।

हामी पनि टिकट काटेर भित्र पस्यौँ । परैबाट चर्च भवनका स्पायरहरू आकाश छुने गजुरहरू देखिए । विशाल चारपाटेजस्तो भवनमा अग्ला झ्याल, अनेक बुट्टाले भरिएको प्राचीनता जनाउने पुरानो कला । युरोपभरिकै ठूलो भवनमा गनिने, विश्वभरिकै एङ्लिकन समुदायको मातृभवन । आज होइन इश्वी ५९७ मा रोमबाट आएका सन्त अगस्टिनले निर्माण आरम्भ गराएको ठाउँ । त्यसको पाँच सय वर्षपछि त्यो कथिड्रलका आर्चर्विशप टमस बेकेटको हत्या भयो । बेलायती राजा हेन्री द्वितीयले चारजना मान्छे लगाएर महान् सन्त बेकेटको कथिड्रलभित्रै हत्या गराएका थिए । यो डरलाग्दो अपराधको कथा थियो, महत्त्वाकांक्षाको र क्रूरताको । मन्दिरभित्र एक प्रमुख धर्मवेत्ता ज्ञानीको सहादतको कुरा थियो ।

त्यहाँदेखि क्यान्टरबरी झन् ठूलो महत्त्वको तीर्थस्थल भयो । त्यो पाप पखाल्न प्रत्येकले त्यहाँ आउनैपर्ने भयो । लन्डनको साउथवार्कदेखि हिँडेकोहिँडयै, घोडामा, पैदल, बाटामा वास बस्तै, धर्मशाला पाटीपौवामा, गफ गर्दै, खाँदै पिउँदै । हाम्रो देशमा पशुपति पुगेर पुण्य कमाएजस्तै । अब संसार त्यहाँ खनिन थाल्यो । हत्याका आदेशक स्वयम् राजा पनि प्रायश्चित्त गर्न पैदल हिँडेर त्यो कथिड्रलमा आए । जीवनमा एकपल्ट नपुगी नहुने त्यो मक्कामदिना भयो । त्यसको हजार वर्षपछि तिनै टमस बेकेटको हत्याको क्रूरतामा आधारित एउटा नाटक लेखियो- मर्डर इन द कथिड्रल . कथिड्रलमा हत्या । टी एस एलिअटको यो नाटयकृति विश्वसाहित्यकै एक अमर रचना हो । हत्याको हजार वर्षपछि पनि त्यो अपराधको कथा लेखियो । भनेपछि साहित्यकारले सत्यको र न्यायका लागि कहिलेसम्म लडिरहन्छन्, यो हेर्दा थाहा हुन्छ । शक्तिको उन्मादमा अन्यत्र पनि यसरी मानिस मार्ने र पुर्ने थुप्रै काम भएका छन् तर यो प्रस्ट छ, त्यो क्रूरताको कथा जतिपछि भए पनि लेखिने रहेछ । एलियटको यस कृतिमा दैवी र मानवीय शक्तिको बीचमा द्वन्द्व देखाइन्छ । १९३५ को क्यान्टरबरी महोत्सवका लागि रचित यो नाटकमा उनले पद्यशैलीको प्रयोग गरे । तीन सय वर्षदेखि प्रचलनमा रहेको पद्यशैली प्रयोग र अतीतको घटनालाई वर्तमान समस्यासँग जोडेर गरिएको पुनर्निर्माण कलाको विश्वले प्रशंसा गर्‍यो । मलाई लाग्यो- सबै साहित्यको अर्थ धर्ममा आधारित हुन्छ । ठूलाठूला कृति धर्मकै व्याख्या हुन् । धर्मबाट फुकालेर साहित्य लेखिँदैन, त्यसको कल्पना गर्न पनि सकिँदैन ।

त्यो शान्त कथिड्रलभित्र पसेपछि देख्यौँ- टमस बेकेेट चिहानमा सुतिरहेका थिए, उनको शरीर सुनचाँदीले मोरिएको थियो । अरू पनि सहिदहरू चिहानमै थिए । भित्तामा प्रभु जिससका लीलाहरू, मिराकलहरू, सम्पूर्ण ल्याटिन भाषामा कुँदिएका अक्षर, प्राचीन रोमन शैलीको त्यो गगनचुम्बी, भित्र रहेका अनेक कोठी, वेदी, पूजास्थल, प्रार्थनास्थल र गर्भगृह । घन्टौँ हराएर हामी बाहिर निस्कियौँ । कानमा टीएस एलिअटका शब्द गुन्जिन लागे— अ म्याजिक अब् ग्रेट हाइट एन्ड डार्कनिस । साँच्चै क्यान्टरबरी कथिड्रल महान उचाइ र अगम्य अन्धकारले छोपिएको एक जादू थियो ।

आश्चर्यचकित भएर हामी बाहिर घुम्दै थियौँ- ‘चसर बुक सप’ लेखिएको पुरानो भवन आँखामा आयो । पसेर हेर्‍यौँ त्यो सम्पूर्ण भवन जेप|mी चसरका पुस्तकले भरिएको थियो । त्यहाँ चसरसम्बन्धी खोज र अनुसन्धान, प्रकाशन विवरण र व्याख्या, उनका नाम लिएर बनिएका झोली, सिक्री, डायरी, कप, प्लेट र हरेक सामानले भरिएको थियो । राम्ररी हेर्‍यौँ यी तिनै चसर रहेछन् जसले सात सय वर्षअघि ‘क्यान्टरबरी टेल्स’ लेखे । क्यान्टरबरी टेल्स अनेक कथाको पुस्तक हो । अंग्रेजी साहित्यका विद्यार्थीको निमित्त यो भानुभक्तीय रामायण हो । यहीँबाट अंग्रेजी साहित्य आरम्भ हुन्छ । त्यसैले चसरलाई फादर अब् इङ्गलिस लिटरेचर भनिन्छ । यसरी क्यान्टरबरी र चसर इतिहासदेखि अभिन्न थिए ।

अब यो मनलाई अपार आनन्द र हर्षले छोप्यो । म जेप|mी चसरलाई खोज्न थालेँ, विश्वसाहित्यका भानुभक्तलाई खोज्न थालेँ । एउटा अपूर्व यात्री बनेर बेलायतदेखि हिँड्दै धेरै दिनको यात्रा तय गरेर क्यान्टरबरी आइपुग्ने चसरलाई सम्झेँ । आज म पनि, हे बूढा भानुभक्त, तिम्रो सम्झनाले यो तीर्थस्थलमा आइपुगेको छु । तिम्रो आँगनमा ओर्लिएर हेर्दा यो विशाल कथिड्रलभित्र अनेक रहस्य देखेँ । तिमी पनि कथिड्रलले नै तानिएर यहाँ पुगेका थियौ, त्यो यात्रा साहित्यमय बनेको थियो । म पनि यही कथिड्रलले तानिएर टाढादेखि यहाँ आएको छु । मेरो यात्रा पनि साहित्यमय र चसरमय बनिदिए हुन्थ्यो भन्ने आशा गरिरहेको छु ।

तिमी मात्र यो पवित्र भूमिमा आएका होइन रहेछौ । यहाँ अंग्रेजी साहित्यका मोतीराम क्रिस्टोफर मार्लो पनि छेउमै उभिएका रहेछन् । बाटैमा पर्ने मार्लो थिएटरका अघिल्तिर उच्च बस्टमाथि उभिएकी विश्वसुन्दरी हेलेन अब ट्रोईलाई देखेँ । ती विश्वसुन्दरीको भव्य, नग्न मूर्तिले उभिएर मार्लोलाई हेरिरहेको थियो । बस्टका चारपाटामा मार्लोका अमर नाटकका पात्रहरू— ज्यू अब् माल्टा, टयाम्बर्लेन, डक्टर फस्टस र एडवार्ड टू उभिएका देखेँ । यसरी कृतिकारभन्दा पात्रहरू अमर भएको, समयको उच्च सालिकमा तिनीहरू उभिएको मैले कहीँ देखेको थिइनँ । यही चर्चमा उपदेशक बनेर डयानिअल डिफो पनि यहाँ आएका थिए । उनको रबिन्सन क्रुसो नपढ्ने को होला ? महान् अंग्रेजी साहित्यकारहरूको एउटा लामो सूची देख्छु जसले क्यान्टरबरी टेकेका थिए । कसैले चर्चमा काम गरे, धेरैले यहीँ बसेर सिर्जना गरे । यस क्षेत्रको अवर्णनीय सौन्दर्यले, विचित्रताले मोहित भएर, प्रभावित भएर आफ्ना रचनामा क्यान्टरबरी लेखेका थिए । गुलिभर्स ट्राभल लेख्ने जोनाथन स्विरुट, ग्रामीण जीवनको दुःख र वेदनाका कविता लेख्ने टमस ग्रे, महान् लेखिका जेन अस्टिन, रोमान्टिक कवि जोन किट्स, महान् गद्यकार जोजेफ कन्र्‍याड, समर्सेट मम, टीएस एलिअट, आइएन रुलेमिङ— क्यान्टरबरीबाट प्रभावित स्रष्टाहरू सम्भिmँदा पनि यो मन श्रद्धाले भरिन्छ । टमस ग्रेको एलजि रिटन इन द कन्ट्री चर्चयार्डमा वणिर्त ग्राम्यचित्र— दिन ढलेपछि टाढा कतै गाउँको चर्चयार्डमा बजेको घण्टको ध्वनिले यही परिवेशलाई सम्झाउँछ ।

अंग्रेजी कवि र नाटककारहरूको घर, शताब्दीयौँदेखि प्रेरणाको केन्द्र क्यान्टरबरी । यो कथिड्रल, यी प्राचीन घरहरू, यसलाई घेरेर बसेको सुन्दर ग्राम्यचित्र, नजिकै बग्ने सङ्लो स्टुआर्ट, अलि परका विशाल फाँट, ओसिलो जंगल, त्यस पर्तिरका गाईचरन र भेडाखर्क, हरिया बुटयान र रहस्यपूर्ण प्रकृति । कवि लेखकको यस तीर्थस्थलमा आज पाइला टेक्न पाएँ, यो मनको आनन्दलाई व्यक्त गर्ने शब्द नै सकिएका छन् । महान् चिन्तक रस्किनले त्यसै बोलेका थिएनन्— क्यान्टरबरीमा कोही बाँचिरहेको, बढिरहेको, परिवर्तित भइरहेको कुनै अवस्थाको पनि कल्पना गर्न सकिँदैन ।
यो एक स्थिर जगत हो प्रकृतिको अनुपम सौन्दर्यले बनेको ।

हजारौँ स्रष्टालाई तानेर यहाँ पुर्‍याउने सबैका पिता हे चसर, तिमीलाई देख्ता म अत्यधिक आनन्दले भरिएको छु । मैले दुइटा देउता मानेको धेरै भयो । दुई भाषामा खेल्ने भएपछि, दुई संस्कृतिमा चल्ने भएपछि यस्तो चेतनाले सबैलाई छोप्छ । हाम्रा लागि नेपाली—अंग्रेजी दुवै संसार आफन्तले भरिएका छन् । यता भानुभक्तसँग बारम्बार भेट भइरहन्छ. हे भानुभक्तका पुर्खा ! तिमीलाई भेट्न नपाएर यो मन सधैँ कल्पिरहेको थियो ।

तिमी समाधिस्थ भएको सात सय वर्ष पुग्यो, आज पनि तिमी त्यति टाढा लन्डनको कवि कुनामा सुतिरहेका हौला । तर आज तिमीलाई क्यान्टरबरीको एउटा पुरानो मध्ययुगीन घरमा भेटेँ । स-सानो घोडामा चढेर तिमी तीर्थाटनमा निस्केका थियौँ । हामी त्यो टयावर्न इनको पुरानो दैलो उघारेर भित्र पस्यौँ । त्यहाँ तिम्रा कथाका पात्रहरू थिए, जीवन्त र यथावत् । ती यही भूमिका बासिन्दा थिए । तिमीले तीर्थयात्रामा भेटेका पात्रहरूले तिमीलाई आएर कथा सुनाए । एउटा कथा नाइटले सुनायो, अर्को मिलरले, अर्को बाथकी पत्नीले, अर्को पार्डोनरले, अझ अर्को नन्का पि्रस्टले । ती सबै कथाको दृश्यले भरिएका कोठाहरू एकएक गर्दै पस्न थाल्यौँ । द नाइट्स टेलमा एउटी सुन्दरीप्रति दुई योद्धाको प्रेम, अर्को कोठामा एउटा छट्टु क्लर्कले अर्काकी पत्नीमा आँखा गाड्दा भोगेको परिणामको कथा, द वाइफ अब् बाथ्स् टेलमा एउटी नारीले के चाहन्छे भन्ने विषयको व्यङ्ग्यपूर्ण कथा, द नन् पि्रस्टस् टेलमा भाले र रुयाउराको कथा, द पार्डोनर्स टेलमा लोभको कारणले समाप्त भएका तीनजनाको कथा । तिमीले अरूका मुखबाट सुनेको कथालाई तदनुरूप उतार्‍यौँ । ती पात्रको जीवन्तता, ती कथाले टिपेको समाज, सामान्य जीवन, तिम्रो सूक्ष्म निरीक्षणको गहिराइ, हास्यपूर्ण चेतना र नाटकीयता, दैनिक जीवनका जनसाधारणको चरित्र, बोली र व्यवहार— यी सबैले जगत्को मन छुने निरीक्षण शक्ति प्रस्तुत गर्‍यो । तिमी धेरै वर्षअघिका आदिकवि हौ । विश्वसाहित्यका एक आदिकवि । हाम्रा भानुभत्त,का जिजुच्याप्जू । तिमीले पनि लोकवाणीलाई जन्म दियौ । तिमीले रोपेको अंग्रेजी आज विशाल वृक्ष बनेको छ, हामी पनि यसको फल टिप्दै छौँ, चाख्तै छौँ ।

बिदा माग्ने बेला भयो, चसर अझै घोडामाथि नै थिए— झुस्स दारी, होचो कद, ससानो सेतो घोडा, पाइला उचालेको । उनका वरिपरि अरू पात्र थिए । मैले निहुरेर चसरको पाउमा ढोगेँ । विश्वासदीप दाहिनेतिर उभिए, देवेन्द्र खेरेस देब्रेतिर, रामकृष्ण सुनुवारले तस्बिर खिचे, म सम्भिmरहेछु— त्यतिबेला तिमीले हात उठाएर हामीलाई आशीर्वाद दियौ । साँझ परिसकेको थियो, हामीलाई फोकस्टोन पुग्नु थियो ।


बेलायतमा उत्तरआधुनिक विमर्श
मलाई घेरै लामो सपनाको भूमि टेक्ने अवसर प्राप्त भयो । इतिहास र भूगोलका पृष्ठमा अनेकपल्ट यस भूमिको नाम उच्चारण गर्‍यौं, डोभर बिचदेखि इन्भर्नेससम्मका सयौं नाम कण्ठ गर्‍यौं । यहा“ कत्राकत्रा आविष्कार भए, कत्रा दर्शनचिन्तन र गौरवगाथाका झन्डा फहराइए, विश्व रङ्गमञ्चमा बेलायत उभि“दा सधै“ नेपालीस“गै थियो । यस्तो भूमि धेरै नेपालीको सपनामा उनिएर आउनु स्वाभाविक हो ।

दशकांै बिते यसै भूमिका अनेक नाम जपेर आफ्नो जीविका चलाइरहेको छु । एङ्लोस्याक्सनकालदेखि हिजोसम्मका साहित्यकारको जन्म र मृत्युबीचका घटनाहरू पढे“, पढाए“, उद्धरण गरे“, अनुवाद गरे“- मेरो सम्पर्ूण्ा अतीत अङ्ग्रेजी साहित्य वरिपरी घुम्दै निस्क“दै बित्यो । त्यसमाथि अङ्ग्रेजी भाषाविज्ञान, भाषाशिक्षण विधि त झन् लामो दैनिकी भयो, वाषिर्की भयो । यी विषयभित्र पर्ने अनेक र्सजक, सिद्धान्तकार, आविष्कारक, व्याख्याताका नाम तिनका कृति र भाष्यकारहरू मनभरि अटेसमटेस छन् । मेरो जीवनको आधी समय बेलायतमै बित्यो ।

कतिपल्ट यसलाई बिर्सन प्रयास पनि गरे तर नेपाली अक्षर लेख्न खोज्दा पनि अङ्ग्रेजी उर्लेर आउ“छन्, नेपाली सिर्जना गर्न खोज्दा पनि अङ्ग्रेजीले ठेलेर लडाउन खोज्छ । म आफ्नो सिर्जनाको यात्रामा सजिलो गरी हि“डिरहेको छुइन । मेरो शरीर यता तर चार दशकदेखि यो हंस बेलायतमै उडिरहेको छ । नइपलको विलिचन्द्रन् जस्तै म । धेरैपल्ट हुरी चलेका बेला टोपी उडेजस्तै, छाता फर्केजस्तै यस्तो भूमि नटेकी जीवनको घाम अस्ताउला कि भन्ने भयमा थिए“ । एक लाखभन्दा बढी नेपाली जम्मा भइसकेको ठाउ“, नेपालको एउटा प्रतिमा- अर्को सानो नेपाल । म तिनीहरूलाई हर्ेर्दै, तिनीहरूस“ग एकछिन बिसाएर, एकछिन सुस्ताउ“दै, थकाई मार्दै दर्ुइ वचन बोलेर फर्किन चाहन्छु । एक दृष्टि भेटेर फर्किन चाहन्छु । नेपालीत्व बचाउन उनीहरूले गरिरहेका सङ्र्घष्ाको झल्का हेरेर फर्किन चाहन्छु ।

यस्तै चिन्ता गर्दै काठमाडौं छोडेर एकाबिहानै जेट एयरबाट उडे“ । ह्रि्रो विमानस्थलको आगमनद्वारमा दर्ुइ साहित्यपे्रमीको स्वागतले म अभिभूत भए“ किनकि ती केवल व्यक्ति नभएर क्रमशः प्रवासी नेपाली साहित्य समाज -प्रभात) र अन्तर्रर्ााट्रय नेपाली साहित्य समाज -अनेसास) बेलायत च्याप्टरका प्रतिनिधि थिए । ती थिए गोपी प्रर्साईं र विश्वासदीप तिगेला । यात्राले साहित्यलाई छोएको देखेर खुसी भए“ ।

लन्डनदेखि विश्वासको क्वाटर फोक्स्टोनमा पुग्दा मध्यरात भइसकेको थियो । त्यसभन्दा तल डोभर बीचमा समुद्र कराइरहेको, पारिपट्टकिो प|mान्सले नसुन्ने गरी । भोलिपल्ट फोक्स्टोनस्थित कम्युनिटी हलमा एउटा कार्यक्रममा भाग लिने अवसर मिल्यो । गोर्खा पल्टन बसेको अति रमणीय यो स्थानमा बेलायती संरचनामा बसेका धेरै नेपाली । एउटा विस्तृत बस्ती । प्रभातले आयोजना गरेको कार्यक्रममा गोर्खा मेजर शिवकुमार लिम्बू, ब्रिटिस फोर्सर्ेेब्रोड्कास्टिङ र्सर्भिसका खेम गुरुङ र विनोद खड्का, धीरेन शाक्यर्,र् इश्वर चाम्लिङ, काजीमान लिम्बू, मिलन चाम्सलगायतका धेरै भेटिए । त्यहा“ चाम्स प्रोड्क्सनले निर्माण गरेको ‘पश्चाताप’ को प्रिमियर शो भयो । नेपालीको बेलायती जीवनमा आधारित अत्यन्तै सफल फिल्म थियो । त्यसै अवसरमा विश्वकाजी र्राईको गीति एल्बम ‘उदाहरण’ को विमोचन भयो अनि मेलिना मानन्धरले खेलेको एउटा गीतको भिजुअल प्रस्तुत भयो । केही विचार र मन्तव्य प्रस्तुत भए । प्रभातले मलाई र धीरेन शाक्यलाई आभारपत्र अर्पण गर्‍यो ।

यो अविस्मरणीय अवसर थियो । मैले यहा“ नेपाली साहित्य र संस्कृतिका चिन्ता उठेको देखे“, त्यसमा समर्पित नेपाली देखे“ । उनीहरूले आफ्नै धरातलको निर्माणमा गरेको योगदान र र्समर्पण देखे“ । यो एउटा परिचयको खोजी थियो, जातीय गौरवको स्थापना र विस्तारको प्रयत्न थियो । भित्तामा ठूलो आकारको नेपाली झन्डा राखेर गरिएको कार्यक्रम राष्ट्रियतास“गै बा“धिएका नेपालीको प्रस्ट अभिव्यक्ति थियो ।

भोलिपल्ट भदौ सात गते विश्वासले लन्डन सहर पुर्‍याए । अत्यन्तै घमाइलो दिन । सफा आकाश र धर्ती, चिल्लो मार्ग, हामी निर्वाध गतिमा उड्यौं । दुवैतिर सङ्लो, निर्मल र सुनसान लाग्ने प्रकृति, वनस्पतिको हरियाली, गहु“ काटेका विशाल मैदान, माटो बर्ुर्बुर जोतिएका बारी, हरिया चौरी, ठूलठूला टाटेपाङ्गै्र बेलायती गाई निहुरेर चरिरहेको मैदानहरू, रूखवृक्ष र झोडीभित्र लुकिरहेका होचा घर, राता घोप्टे छाना सिसाका सेता झ्याल, माथि चिम्नी बसेका टुप्लुक्क । आधुनिकताले अप्रदूषित लाग्ने प्राचीनता बोकेका संरचना ।

यस्तो बेगवान् गतिको गाडीमा म चढेको रहेनछु । मध्य दिउ“सो हामी लन्डनस्थित मेरिटाइम ग्रिनबीच कलेजमा पुग्यौं । प्रवेशद्वारमा अन्तर्रर्ााट्रय नेपाली साहित्य समाज यूकेका अध्यक्ष हरि सिवाकोटी स्वागतमा थिए । टेम्स नदी किनारमा मलाई नेपालकै कुनै बौद्धिक सभामा उपस्थित भएझै लाग्यो किनकि यो कार्यक्रम नेपालीको, नेपालीमै, नेपाली साहित्यबारे थियो । जसको नाम ‘उत्तरआधुनिकतावाद र सान्दर्भिकता विषयक अन्तरक्रिया’ थियो । नीला अधिकारीको स्वागत मन्तव्यपश्चात् केही सिर्जना वाचन भए अनि जगत नवोदिन र गोपी प्रर्साईंले आ-आफ्ना उत्तरआधुनिक बोध प्रस्तुत गरे ।

मेरो पालोमा आज नेपाली साहित्य कसरी विविधतापर्ूण्ा, व्यापक र विस्तृत हु“दैछ भन्ने प्रसंगबाट थालनी गरे“ । खासगरी आजको साइबर संस्कृति र नया“ ज्ञानको ग्लोबलताले हामीलाई हिजोभन्दा भिन्न बनाएको छ र हाम्रा कर्महरूलाई विविधतापर्ूण्ा बनाइरहेको छ । यो भिन्नता र नवीनताको गति तीव्र छ । त्यसैले आजको नेपाली साहित्यको स्वरूप र विशेषता बुझ्न, बुझाउन पनि नवीन विश्वचेतना आवश्यक छ । आज अनेक वैकल्पिक चेतना र दृष्टिकोण आवश्यक छन् जसलाई परम्पराले पत्ता लगाउन सक्दैन ।

मैले थपे“- र्सवप्रथम साइबरीय चेतना र ज्ञानले साहित्य र संस्कृति हेरौं, लेखौं । दोस्रो उत्तरआधुनिक परिस्थितिले विविधता र बहुलतालाई आधार मान्ने हु“दा एकलतामुखी संरचनाबाट पाखा आउनु आवश्यक छ । स्थिरत्वका विरुद्धमा उठ्नु आवश्यक छ । त्यसो नगरे नवीनताको प्रशंसा गर्न सकि“दैन, विविधता देख्ने आ“खा खुल्दैन, किनारिएकाले केन्द्र निर्माण गर्न पाउ“दैन, पुरानो विनिर्मित हु“दैन । आज सारा फुक्लिनुपरेको छ, होसियारले भत्किनु परेको छ- केबल उत्क्रमणकारी विचारल,े नया“ दर्श्र्ााे त्यो कुरा हु“दैछ । नया“ नेपालको जग यही उत्तरआधुनिक चेतनामा अडेको छ ।

नेपाली साहित्य र संस्कृतिलाई यो नवीन विश्वदर्शनले प्रभावित र सञ्चालित गर्दैछ । त्यसैले गर्दा हामीले साइबरीय चेतना, युद्ध र द्वन्द्व, प्रकृति, नारी, बालबालिका, सीमान्तकृत, जातीय-जनजातीय रङ्गहरू, आन्दोलन र प्रयोगहरू, अनुवाद, विनिर्माणिक लेखन र पुनर्लेखनलाई आजको सिर्जना लहरले स्वागत गरिरहेको छ । परिणामस्वरूप मोफसलका र किनारिएका उठिरहेका छन्, टाढा डायास्पोरिक संस्कृतिका लेखनहरूले नवीन केन्द्र बनाइरहेका छन् । यी सारा कुराले आजको लेखन पुरानो संरचना भत्काएर अघि बढेको देखाउ“छ । यसले बहुकेन्द्रीयता अनि बहुसांस्कृतिक चेतनालाई स्वागत गर्छ । स्वतन्त्रता र सहअस्तित्वको चेतनालाई केन्द्रमा राख्छ । यसैअर्न्तर्गत डायास्पोरिक सिर्जनाको अध्ययन र मूल्यांकनतिर हाम्रो ध्यान जानर्ुपर्ने दिन आएको छ ।

मेरो भ्रमणको एउटा उद्देश्य पनि यस भूमिमा लेखिएको सिर्जनाको र्सर्भेक्षण गर्नु हो, र्सजकहरूसित भेटघाट गर्नु हो । आजको नेपाली साहित्य यो विश्वका अनेक केन्द्रबाट उत्पादित छ । यसलाई मूलधारीय लेखनसित जोडिएन भने अनेक डायास्पोरिक समुदायले दिएको साहित्यिक योगदानको अभिलेखन र मूल्यांकन गरिएन भने नेपाली साहित्य आंशिक र अनर्थपर्ूण्ा हुनेछ । अङ्ग्रेजी साहित्यले अनेक भेदहरू हर्ुकाएझैं नेपालीका पनि अनेक भेद मूललेखनस“ग जोड्नर्ुपर्छ । नत्र हाम्रो सारा प्रयत्न र्व्यर्थ हुनेछ । पछि गएर त्यसको क्षतिपर्ूर्ति मह“गो पर्नेछ । यसै चिन्तालाई हृदयमा राखेर म सबै महादेशका अनेक केन्द्रबाट नेपालीले गरेका साहित्यिक योगदानको अभिलेखन र मूल्यांकन गर्ने उद्देश्यले कोलम्बसीय यात्रामा पाइला उठाएको ह“ु । आज सशरीर भेटिरहनु आवश्यक छैन, आत्माले संवाद गर्ने, र्स्पर्श गर्ने सुविधा छ । यसमा बेलायती-नेपाली डायास्पोरा समुदायबाट ठूलो सहयोगको अपेक्षा गर्छर्ुु

त्यसपछि प्रश्नोत्तर कार्यक्रम भयो । सहभागीमध्ये विश्वासदीप तिगेला, गोपी सापकोटा, गणेश र्राई, जगत नवोदित, मिजास तेम्बे, धनहाङ सुब्बाहरू मेरा चिरपरिचित थिए । त्यहा“ नीला अधिकारी, होमनाथ शर्मा, दीपक भट्टर्राई, सुनिल अधिकारी, विदुर निरौला, विनोद न्यौपाने, मनीष श्रेष्ठ, खगेन्द्र पाठक, नरेन्द्र पौडेल, जया र्राई, तोयानाथ रिजाल, मञ्जु विमली, सन्तोष ढुंगानालगायतका प्रतिभा थिए भने मेरा आ“खाले दयाकृष्ण र्राई, टंक बनेम, रक्ष र्राई, चण्डिका भट्ट, देवेन्द्र खेरेस, मुलीवीर र्राईजस्ता स्रष्टालाई खोजिरहे । त्यो समयमा यसअघि कहिल्यै नउठेका प्रश्न आए- हाम्रो साहित्यलाई नेपालले कहा“ स्थान दि“दैछ – आज हाम्रा नानीहरू द्वैसांस्कृतिक, द्वैभाषिक चेपमा परेका छन्, तिनीहरूलाई स्वदेशले कसरी नेपाली भाषासाहित्य सिकाउन चाहन्छ – अब हाम्रो परिचयको सङ्र्घष्ाबारे कसले कसरी बोलिदिन्छ –

मसित यी प्रश्नको उत्तर थिएन, त्यसमाथि तल सडकमा टाढाटाढासम्म फलामे लिङ्गामाथि आकाशबत्ती बले, शान्त टेम्समा लहर उठ्यो । सबैस“ग बिदा मागेर हामी बाटो लाग्यौं । विश्वासले अब तीन घण्टाको ड्राइभिङमा घर पुर्‍याउने छन् । विन्डस्त्रिmनमा टा“सिएको स्याटलाइट नेभिगेटरले देखायो ११ः०४ बजे । हामी दक्षिण-पर्ूव ताकेर कालो सडक चिर्न लाग्यौं ।


सुरेन उप्रेती – आस्था
आस्था त विभिन्न प्रकारका होलान् तर म मेरो धार्मिक आस्थाका बारे भन्दै छु । मलार्इ सानो छँदा देउता भने पछी सारै डर लाग्थो । देउता भनेका चाहीँ सारै अशल इमान्दार होलान् । पक्षपातको त प पनि गर्दैनन् भन्नेमा विश्वस्त थिँए । देउता भनेका फुटवल खेलका रेफ्री जस्तै हुन । कुनै कुनै रेफ्रि छोडेर । कुन खेलाडी कता गयो ,वललार्इ कता हान्यो । गल्ती कस्ले गर्यो ।गल्ती गर्नेलार्इ तुरून्तै कार्ड देखाएर लखेट्ने सम्म गर्छन् रेफ्रीले । भगवानले पनि त्यस्तै गर्लान् भन्ने मलार्इ विश्वाश थियो । अर्को तिर देउता खुशि भए भने विधा ,धन,बुद्दी आवस्यक जुनसुकै बस्तु पनि जुटार्इ दिन्छन् । विवेको महासागर जस्ता होलान् देउता भन्नेमा म विश्वश्त थिएँ । उनको पूजा आजा गरेर विहान चुर्लुक्कै सकिन्थ्यो । चण्डि,गीता त नित्यपाठ नगरी भात त के चिया पनि न पिउने । अझ कती किताव त मुखाग्रै बनाएको थिएँ ।जाडो गर्मी केहीले रोक्दैन थियो । पुषका कठाङग्रिने विहानमा पनि हिमालबाट बग्दै अएको तमरनदीको चिसो पानीमा चुर्लुम्म डुबेर नुहाउनु पर्ने मलार्इ । कति पटक त चिसाले समातेर महिना दिन सम्म पनि थला परेको छु । तर आफ्नो आस्थामा एक इन्च पनि तलमाथि आएन ।

बाटो हिँड्दा ठूलो रूख ,ठूलो ढुँगा देख्नु नहुने । ती त साँचिकै भगवानका वासस्थान जस्तो लाग्थ्यो । ती ढुँगा र रूखमा अविर लगाइदिएर पाती चढाउनै पर्ने । टाउको जरामा राखेर घोप्टो पर्दा सँगैका साथीले डाँडाकाटी सक्थे । अfफुभने हस्याङ र फस्याङ गर्दै गयो फेरि देउराली आउँछ । देउरालीलार्इ पाती र ढुँगा चढाउनै पर्यो । म सँग हिँड्दा कहिलै भनेको ठाउँमा बास बस्न नपुगिने ।त्यसैले मलार्इ लिएर बाटो हिँडन कोही पनि नमान्ने।

भात खाँदा पनि ,देउतालार्इ ,राजालार्इ चढाउँदा आधा भातै सकिने । उस्तै ठाउँमा वासबस्न पुगियो भने त आफुले भात चढाउँदा वरीपरि बसेका केटाकेटीले थुक निलेको देख्दा घाँटीबाट भात नै तल जान मान्दैन थियो । लोटा भरी पानीले कोक्ल्याक कोक्ल्याक पारेर आन्दोलन दवाउन पुलिसले हानेको पानीको फोहरा छोडेपछी मात्र घाँटीबाट तल झर्थ्यो । आफु बाहिर चुठ्न निस्किए पछी केटाकेटीहरू रहलपहल भातखान कुस्ती नै गर्थे । मलार्इ मेरा आस्थाका भगवान सँग झनक्क मायालागेर आउथ्यो । विचरा ती केटाकेटीको त्यो भात खाने रहर पनि पूरा नगर्ने भनेर । ती केटाकेटीहरू बिहानै दखि दाउरा घाँस,गार्इ बाखा चराउने गर्थे तर अहँ भगवानले कहिलै दयाको दृश्टी लगाएनन् । उनमा कहिलै दया पलाएन । । उस्तै उमेरका कती केटाकेटीहरू शहरमा भातखान नमानेर आधा भात फ्याFल्थे । तिनिहरूलार्इ न केही काम गर्नु पर्थ्यो न गार्इ बाखा चराउनु नै । खाजा र खाना बोकेर स्कुल जान्थे । मलार्इ यो पक्षपात देख्दा पनि भगवान सँग निक्कै वितिक्ष्णा जाग्न थाल्यो । ए बाबा मान्छेले त वास्ता गरेनन् गरेनन् भगवानले पनि वास्ता नगर्ने । बलियाले निर्धालार्इ सताउँदा मान्छेले न्याय नदिए पछि कमसेकम भगवानले त त्यो हेर्नु पर्छ । नत्र सोझो सिधाले कसरी बाँच्नु । के यो सन्सार भनेको बलहुनेहरूको मात्रै हो त जस्ता अनेक प्रश्नहरू आएर मेरो सोझोमनलार्इ हैरान बनाउँथे । अब म पनि यी भगवान भनेका को चैँ रहेछन् । सबै मान्छे किन यिनका पछाडी भाग्छन् भन्ने जिज्ञाशाको डोरी समातरेर पछिलागेँ । कहाँ यसको सोझो उतर पाइएला भनेर भैँतारिन थालेँ । कहाँबाट हो मोदनाथ प्रश्रितले लेखेको देवाशुर सँग्राम फेलापर्यो । के खोज्छस कानो आँखा । अब त सब भेद खुलीगयो नी भगवानको । कहाँबाट आए भगवानहरु देवीहरु केगर्थे को थिए । सबै फर्ररै भयो । तेहर्याएर चौहर्याएर पढें । त्यसै बेला मलार्इ काठमाणडै पढ्न जान मौका मिल्यो ।

काठमाणडैको बागवजारमा डेरा लिएर बस्न शुरू गरेँ । तर घरबेटी दिदी चाँही सारै धार्मिक प्रवृतिकी परिछन् । विहानै कमलादी गणेश मन्दिरमा गएर पूजाआजा गर्ने । मन्दिरबाट फर्कंदा उनको तिलचामले कपालका विचमा दुर्इ पहाड छुट्याउने खोलो जस्तै पारेर सिँउदोमा सिँदुर भरेको हुन्थ्यो । निधारमा र गालामा चन्दन र विगुत दलेको हुन्थ्यो । हातमा अलिकति फूलपाति फलफूल र सिंदुर र वेलपत्तामा चन्दन ल्याउन चाहिँ छुटाउँदिन थिन् । झट्ट देख्नेहरु उनलार्इ कुनै भिक्षुणी भन्दा फरक देख्दैन थिए ।
